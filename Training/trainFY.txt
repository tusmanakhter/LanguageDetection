CLIPSRYMKES,

FEN

H.G. VAN DER VEEN.

[Illustration]

  TO FRENTJER, BY
  W.J. BRUINING, Kz.
  1846.

_De wereld is een hangklok: de slinger is 't vrouwelijk geslacht
en 't gewicht is de geldzak._

  Proeven van een Nieuw Satyrisch Woordenboek,
  Vad. Letteroefeningen.

    _Voor je 't rechte komt te weten,
    Is je halve tijd versleten._

                            ROMKE PAK




WIRDTJE FOARAOF.


Clips-Rymkes! _scille jimme wol sizze, Laesers_! Clips-Rymkes? _dat
is tjuster. Just_, tjuster _is 't, in dat woe 'k eack mey dit wird
to kennen jaen. Ick hoopje mar, dat it jinge jimme fierder sjen
scille_, ljeacht _wirde mey; in dat 't jimmen net giet, as mey 'n_
hopen _buwcken, mey_ ljeachte _opschriften (titels) in tjustere
ynhalden_.

_Freget min lyckwols neyer uetlizzinge fen 't wird, ick scil myn
baest er op dwaen, muwlk wirdt it yn allen sa klaer net, as oare
foarredens: now, den mat dit eack mar ien_ clips-wirdtje foaraof
_hjitte_.

_De Hollaners neame socke rymkes_ Snavel-, (_by forkoartinge_:
snel, _eygentlick_ beck, snou-) Punt- as Hekeldichtjes; _as
leawwer: hwat_ hja _mey dy_ trye _wirden sizze wolle, siz ik mey
dit_ iene.

Eclips, _as lyck as wy_, Friezen, _sizze_: Clips-rymkes _binne it,
it iene is wol hwat tjusterer (bedeckter) as 't oare, mar
allegearre draeye se sa folle wol, dat er hjirre as daere altiid
wol ien rantje beditsten wirdt; howol 't ick just net op ien prick
aof wil_, ho _'t it draeit, as ho 't it_ snijdt, declineert,
aofwycket, neyerkomt, _op graeden, menueten in seconden aof, lyck
as de loftgeleerden in hymelkindigen. Mar dit wyt ick: lyck as er
onderscheid ynne greatte fenne Clipsen ynne_ Natuwr _is, sa scil
min_ hjir _aeck onderscheid sjen: altiid binne myn Clipsen net
allycke moay; dit hinget sims simpel fen 't waer aof_.

_Min hat ommers sa goe' waer (moay waer, inkelde daegen alheel
gen waer) ynne_ boargerlicke, sedelicke, steatkindige wrald _in
yn ues_ breinkasten _as ynne_ Natuwr. (JEAN PAUL _maake
miniatur-clipsen yn syn huwshaldinge_).[A]

_Daerby is de iene folle gouwer klear as de oare, mey to sizzen:
"'t is ljeacht, as: "'t is tjuster!" kreckt as min 't sjucht by
ien sinneclips, dy 't de_ kickerts _oan 't raesen bringt, omt hja
miene, dat de nacht harren oerfalt, wyl 't_ greater beesten,
_minder forfeard, stil de beusichheit fenne dey foartsette. Eack
kin ien lytse clipse sims mear tumult meitse, as ien greaten, as
er mar klaer waer treft: dit seagen wy oan_ JAN KAREL JOSEPHUS VAN
SPEYK, _de 5 Feb. 1831, ynne heldere daegen fenne tjiendeysce
fieldtogt.--In waerd sa, by Napoleons tiiden, de lytse_
broederscip _net beclipse troch 'e greate_ fryheid _in
gelyckheit_?

_Ien forsiik lyckwol, Laesers! to wyten: tink net, dat ick de iene
as de oare mey_ dizze _as_ jinge _wirden op 't each hie, wol_
saecken. _It rymke_: "Op Immen," _mey er de_ schyn _fen hawwe, it
waesen ontbreckt er oan; went it is louter de wearrega fen_ Op
Iemand _(as Ingelinne). In is 't, da min sims by de earste laesinge
mient, dat it_ wol _sa is; as dat min net sjen ken, waer 't igge as
ein faest sit, yn 't jinge ick op pompier maulke--laes noch 'ris, in
tink er ien byttje op ney, as 't jimmen beleaft! in jimme scille
fornimme, dat ick_ my-sels _faeker beclipse as ien_ oar. _Ynne
Natuwr giet 't ommers eack sa; went moanne- in sinneclipsen binne
eigentlick_ ierdclipsen. _Yn 't earste gefal blieowt er_
meastentiid _noch al ien byttje ljeacht oer, in ien sinneclips is
sims wol ris tiige great, mar_ noait totael: _ien lytse bol ken
ommers ien greaten noait al heel in de al wey meitse; lytse
ljeachten noait de greate al heel fortjusterje, it haldt mey ien
lytse schymer al hird op: better ken ien great bol him sels
beclipsje. Mochte it eack al ris barre, dat myn clipsen jimmen to
swart, to tjuster in to gleuan as sa hwat binne--och, minscen! wol
se hwat trogge fingers sjen, in tink: "hwa is er oppe wrald dy daer
buwten kin?"_

  Duennega, 1845.
                                               H.G. VAN DER VEEN.




CLIPS-RYMKES


ABBECAET.

    Sjucht min cometen oan'e stirt,
      Ho dat har baenen binne,--
    'k Lieouw dat min sa oan 't jild wys wirdt,
      Ho 't 'e Abbecaten rinne;
    Fen oare kleaten mey min 't dwaen,
      Hjir ken nen minsc' de loop op jaen.


ADELDOM.

    Fen 't adeldom? ho dom! neamt min de wysheit[B] sa?
    Brocht net de slange yn 't Haof den d' adel minscdom ta?
    In dat wier ommers wiis:--de minsc moast falle in stean:
    'n Alle adels neam ik _dom_, dy _foar_ as _ney_ dy gean'.


APEL.

    Hwa 't alleman fordomt, omt ADEM apels mocht--!
        Ick jaen myn tawird net:
    'k Ha 't ADEM eack net jown, 'k hoopj 't hy yn 't jongst gerjucht
        Yn my ien foarspraek het.


BEGJIN.

    't Begjin hat nen begjin as ney ien faest besluet,
    In hwat it ein beschrieowt--socks wiist 't begjin faeks uet.


BEWIIS.

    Is mannich troch 't bewiis net faek forbjustre racke,
    Omt min mey ljeacht bij ljeacht, nen ljeacht mar schymer macke?


BUCHEL.

    "Gebreckich, dy ien buchel hat!"
      Dat lycket TRYN hwat geck ta:
    "'t Is oerfloed," seit se, "Ey ju!" sey TET,
      "'t Komt, 't each wol synes eack ha."


C.

    It Hollans hat nen C, ho scil min cint den schrieowe?
    Sint! (hillich?) 't koe nen quea: cint sintet 'n hopen lieowe.

       *        *       *       *       *


C H A R O N.[C]

    Hwat hie 'k, aldman, foarhinne ien fear,
      Dat baest wier; hwat is 't now?
    Forgees--de minscen kenne n't mear,--
      Forgees is 't now, dat 'k schow.
    'k Tochte earst, 'k lizz' foar myn alde dey,
    'n Miljoen braspennings,[D] glaedwey, wey:--
      Romein in Griek dy hiene
    By 't stalt; mar Jood in Christ'nen staen',
    Mey lege buwssen 'n moaye klean;
      Hwat scoen' dy schepsels miene!

    Wyl 't ick it folle drocker ha,
    (Min stoomt my 't folk bij fleten ta!)
      'n Now minder yitte barre?
    Ne, is de wraldmerk' mar ris oer,
    As 'k harren eack ien reckning stjoer!
      Forgees scil ick net farre.

    'n Doarwaerder ('k sizz' 't har, dy hwat wyt)
      Dy hat myn spil ynn' hannen;
    In as it Hege Rjuchtshaof sit,
      Den huwcht 't er net to spannen,
    As 't is mar: "wey, mey him! (in foart)
    Hast' dy to wrald mey 'n oarmans goed,
      Formacke in dien, man, baestich!
    Dat mast belye, hondert jier,[E]
    Mienst 't Charon hjir dyn jonge wier?
      Daer foar 's syn fear to laestich!"

    Now, minscen! tink 'ris onderweis,
    Ho blieow 'k 'n knap man de laeste reis:
        Tjien duiten binn' jimm' nedich;
    As cinten binn't now--sandeheal--
    't Is 't selde eack ho 't it hjit--'t prins'peal
        Dat macket ues hjir fredich.

    Fen ADEMS tiid is myn octrooi
      My jown troch Gods genaede:
    'n Yn 't earst wier 'k wol ien byttje loay;
      Mar 'k waerd' sims eack oerlaeden
    Mey swiere frachten[F] daerom seach
    Ick, dat ien ink'len oars foart teach;[G]
      Mar dat bart now net langer,
    'k Far now op Gods genaede ta,
    In somt 'k by JEZUS hellinge ha,
      Waerd 'k eack ien byttje stranger.

    To fore sette ick wol ris oer
    Foar 'n botsen, 'n blank as foar ien stoer,
        Sims by de gratie allinne:[H]
    Mar 't swier fortimm'rjen twinget my,
    (De berntjes blieow' noch lyckwols fry)
        Dat mat ick eack waer winne.

    In daerom, minscen! dwaen jimm' baest,
    Went, sycker, 't eintje draecht it laest:
        "_Steun op genaede allinne,
    As jimme klear binn' mey de fracht;
    Went CHRISTUS jouwt noukeurich acht,
        Ho flytich dat we binne_.


CINTEN CINTEN.

    Cinten
    Sinten'
      't Christendom:
    Christ'en
    Christ'nen'
      CHRISTUS om.

       *        *       *       *       *


DEA.

    Kenn' wy mey better fearman farre,
      As dy ues ney de hymel bringt!
    Wy blieowe eack den by him bewarre,
      As schip in laeding yit forsinkt.

DOMENYS.

    Och: _dom_ en _nys_! sa ken min 't laese;
      't Wier better _wiis_ in _nys_, tocht' my:
    Wier 't domme _nys_: (freamd) 't mocht sa waese--
      Mear _wiis_ nys kaem fen domeny.


DROME.

    JAN seit, dat 't libjen dromen is,
    KLAES mient, 't is fier it plankjen mis;
      Dat striidt as ljeacht in tjuster;
    Mar ick sizz': drome in miene is ien,
    Wirdt sliepend 't ien, 't oar weitsend' dien--
      't Is beyde 't buwckjen bjuster.


EARE.

      Muwlk is dit blinkjend goed
    Dat 'e wrald foar echt forklearret,
      Meast all'gearr' falsce munt
    As de iiwichheit 't wirddearret.


ECHT.

    "De H foar echt,"
    Seit HALBE, "is hecht:
      'n De man is 't hoofd, sa tinkt it my,"
    "In de S foar echt,"
    Seit SIPK, "klinkt saecht:
      Ick bin de hals, sa draey ick dy."
    Nen letters--rjucht as krom,
    Dy dope ien echte echt om.


EED.

    Twae fingers? hwat ien quea! sa doar min God oanroppe!
    'n Falsce eed beswaerd mey 'n eed!--ien is er ommers boppe.
    Tink oane schrift, dy seit: swaer by nen ding, mar sizz':
    "Ja, ne,"--mey 't hert--dat daer by muwlk forgetten is.


FARYSEE.

    Bekeard yn wird; yn 't waesen
      In Ingel, foar ien oar;
    Mar net yn 't hert to laesen,
      Went satan stiet 'er foar;
    O! neam him och noch we,
    Mar simpel: Farisee![I]

       *        *       *       *       *


FRY-GOD (CUPIDO).

    O guwchlery!
      Fen pylkje in wjuck,
    Hwat macket dy
      Ues 't libben drock!

    "Wird' ryck, wird wiis,
      As SALEMO!"
    (Sa swetste, o biis!
      o Cupido!)
    "Sa min as him
      Strekt rie noch die,
    As net myn stim
      Wralds liedsman wie."

    Ho lyts--'n great biis,
      o Cupido!
    Bist': ryck in wiis
      As SALEMO?!

    Moarnsier, jounslet,
      By nacht, by dey,
    Hwa taogest' net
      Fenn' goede wey!

    Dyn eygen moer
      (Godin daer 't wier!)
    Hwat hold hja oer
      Fen 't moai? nen sier,
    Somt hja troch dy
      Beguwch'le waerd:
    VULKAEN--har fy--
      Hat har forsmaed.

    Fry wiern wij, biis!
      Wierst' dow yn 't net:
    Mar jong in griis
      Hast dow forret

    Forret, altiid;
      't Is mickje in--sjit?
    In dat ta spyt
      Noch fryen hjit.

    Ja, fryen, biis!
      Dyn guwch'lery:
    In ryck noch wiis
      Is by dy fry.

    't Is slaewerny,
      Wol saeft, mar faest:
    Dyn wjuckjes--fy!
      Waer jaen' se raest?

    Hwat libbet, sjucht
      Al waer ney dy;
    Ho schjin ues nocht,
      Wy blieow' dy by.

    Earst den is 't uet,
      As 't kald gebient,
    Him, lease guet!
      Mey 't graef forient.

    Neam 't fry den fryen,
      O lytse biis!
    "'t Graef eint ues lyen,"
      Sizze ick, is wiis.

       *        *       *       *       *


FYN.

    Fyne noaskes, fyne tongkjes;
    Fyne hoaskes, fyne schonkjes;
    Fyne glaeskes, fyne wyntjes;
    Fyne maeskes, fyne lyntjes;
    Fyne speckjes, fyne swaerdjes;
    Fyne beckjes, fyne graedtjes;
    Fyne spierkes, fyne luwdjes;
    Fyne knierkes, fyne huwdtjes;
    Fyne feltjes, fyne faldjes;
    Fyne steltjes, fyne kraldtjes;
    Fyne liiskes, fyne triedtjes;
    Fyne biiskes, fyne sniettjes;
    Fyne hoantjes, fyne pripkes;
    Fyne kroantjes, fyne lipkes;
    Fyne hantjes, fyne lockjes;
    Fyne pantjes, fyne brockjes;
    Fyne prikjes; fyne flockjes;
    Fyne stickjes, fyne pockjes;
    Fyne hattjes, fyne spiltjes;
    Fyne mattjes, fyne prultjes;
    Fyne snaeren, fyne waeren;
    Fyne slypers, fyne knypers;
    Fyn ... fyne ... er falt my net mear yn--
    As...--groue minscen wirde fyn!


GEBOD. (ALFTE)

    'k Hald m'oan 'e tjien geboden Gods,
      'k Steun op syn frye genaede,
    In CHRISTUS is myn deel, myn rots;--
      'k Belyd', 'k bin swier belaede
    Mey sondenschuld fen fleisch in bloed....
    "Mar mey 'k je den ien rie jaen, SJOERD?
    Nim 't alft' gebod er yit noch by:
    Foryff'lje nimmen--God noch my!"


GECKOANSTECKEN.

    As 'k sizz': de "jonkheit brant yit, grien,
    De griisheit toar in heal forgien,
    Ho alder noch ho gecker".
    Bin 'k den geck_oan_, as bin 'k ien _geck_oanstecker?


GRIIS, GRIIZ.

    Is griis net griis in wiis,
    Den 's griis ien griize griiz.


HERT.

    Dit 's 't oerglaes fenne siel, daer bloed troch rint as san,
    Min foun yit folle al uet, foaral in Ingelan;
    Mar 'n nye sielklock net, 'k lieow, dit rint eaek to fier:
    Ien letter koe 't oars dwaen, as Ing'lan Ing'llan wier.

    Fen _Poppenwier_ ney _Dearsum_, rydt
      Ien post by nacht in dey;
    In opt 'e Directeur kreckt wyt,
    Ho trou 't min 't oer 'e wey gean lit,
      Juwch Hy dit oerglaes mey.


HONGER.

    Elts' minsce hat hast ien hear,
      In is foar 'n oar syn'n daof.
    Mar honger kloppet oan,
      In 't is--_ien kudde, ien g'loof_.


HONK.

    Wy kry'boatse oppe wrald as bern,
      In sette fry hwat schonk;
    't Spant, dat min 't mey 'n oar fyne ken,
      Foar 't 'e dea seit: _hjir is honk_!


ICK.

      Hwat _ick_ is, wyt ick net:
    't Hjit fleisch in bloed yn 't libben;
      Bin ick, as 't graef my hat,
    Den huwd in hier in ribben?


IEN ICK.

    't: "_Ien Ick_" is altiid freamd foar my;
      Is 't eack nen nuewer stickje?
    Went, as er immen trouwt, mat dy
      Him-sels den yit _forickje_?


IMMEN. (OP)

    Ynne hel binn' diwels, freuanen!
      Diwelinnen binn' daer net:
    Oppe wrald binn' dy faest bleauwn, in
      'k Lieow, dat min yn _dat_ huws ien hat.


JAN IN......

    Waer is jow wyf fen dinne, JAN?
    M myn f frou ... d dat is en Kuindersman.


JANEVER.

    Is 't 't Fransc genevre? _je_--ney 't Hollansc? Frysc? as Ingelsch?
    Janever seit m'n op 't Frysc, op 't Ingelsc is 't laeste ewwer;[J]
    Hja neam' jenever _gin_, gin! ewwer? ick woe leawwer
    Dat 't Ingelsc ues gin[K] wier, in 't ever-gin! frysc-ingelsc.


JILD.

      God PLUTUS tuenket mey de wrald,
        Hy is wolsteld, mar dom;
      Oars baeste boaden, dy 't er haldt:
        Faem VENUS wuerr't, in BACHUS-OM
      Dy schoffelt now in den ien gong;
        Mar PLUTUS bruwckt kald jild ta dong.
      In omt dit roun is, komt it yit
    Dat _hjir_ sims neat in _daer_ waer fierst to folle sit;
        Ien inkeld ste hat mar fen pas:
    Sa dwaende, jouwt ues wrald ien hopen misgewas.

    NB. Fen PLUTUS, de _Jildgod_, fenne mansiike VENUS in fen
    BACHUSOM, dy swiete prieower, scil min, tink ick, wol mear
    wyte, as er hjir fen schreauwn stiet, to mear, daer 't 'er
    now al sahwat oeral fenne goderye leard wirdt.


KLEYSIICKTE.

    De kleysiickte onder 't fee! hwa het er oait fen heard!
      'k Miend 't socks de minscen scheelde;
    Mar--'k tink, dat har gekley de hymel oandien hat,
      In 't daerom mear fordeelde.


KOLOANJE.

      Koloanje Willemssoad!
        Ien soad foar 't Haed fen 't Lan?
      Is dat ien Christen oard--
        't Giet boppe myn forstan.

    "_Koal-oan, ju_! alles breck,"
      Sey BINSE, (mat min 't laese)
      "Mat 'n Willems-soad genaese!"
    Now, den is 't net sa geck!


KROADE (OPPE).

    De stoomkunst rint yit fier!
      In sjuch, ho feylich is 't:
    Hjir sliept de passegier
      In droomt de machinist.


LAMPEN. (SPAR)

    Ja, oalje-dom wier de alde dey;
      (God mey 'r ues foar bewarje!)
    Do barnden lampen de oalje wey,
      Now haw' wy goed, dy-sparje!


LICHME.

    Ues lichme is aeydop lyck,
      Myn freuanen! As wy stearre,
    Is 't neat; went 't iiw'ge pyck
      Komt uet 'e siel, de dearre.


LJEACHTMIS.

    Fy, all'gearr, 't ljeachtmis, ald in ny?
      Ne, hwat ick lieow, dat lieow ick net:
    Dit neam ick sins-forbjustery,
      'n Dat 's 't tjusterst tjuster dat min hat.



MAL.

    Net altiid in oeral,
    Mar is 't net faek 't gefal:
    Ien bastert 't mal fen 't mal?


MATTH. 7:21.

    O grouel, dy dit wird forjit!
    Al: "Heare, Heare!" ropt, mar lit
      Al hwat de Heare ues hjir belaeste:
    Is 'n Heareschreeuwer net op wey--
    Waer sa'n ien den belanje mey,
      Dy God lit dwaen, om sels to raesten!?


MINSCEN.

    De minscen, weagens lyk, dy troch Gods asem rinne,
    Geane op in del ney 't graef; in schomje en bruwze mear,
    Ney 't hja yn rommer se as oan 'e kusten binne:
    'n _Hjir_ duwckt ien as ien berch, in _daer_ ien as ien fear!


N.N.

    Ken m'n onbekend uet N.N. laese,
    De greatste N.N. mat God wol waese.


NEYGEANDE.

    Neygeande is elts hjir, jong in ald,
      Mey boase lust yn 't herte;
    Neygeande! it is mar: "krye in hald!"
      Nen Ingels kin 't belette.
    Hwat Ingels! Doom'nys leare ues 't quea,
      Hja wiise ues sels de wey
    Yn 't neygean: sjuch! ien earme dea
      Giet min oan 't graef ta ney.
    Neygeande minsc! dyn neyste bloed,
      As 't oan dyn kreft net leyt,
    Dy haldste yn 't neygean net to goed,
      As wier 't ynne iiwichheit!


NIMMEN.

    Ick winskje nimmen dea;
    Mar NIMMEN woe 'k, dat stoar;
    Went dy docht alle quea
    Foar my en foar ien oar.


OALICK.

    Is oalick ('n oar belickt) behoarlick,
    Den 's ommers eack 't wird: oalick: _oarlick_.


OANTROUWD.

    Baas JAN forlear syn wijf;
      de bern wiern' raer oerstjoer;
    Mar JAN blieowt fry constant,
      in treast't har om har moer.
    "Ja, bern!" seit hy, fen sels
      "jimm' mem--dat mat jimm' knelle;
    Ick wier mar oan har trouwd,
      mar 'k kin 't mar justjes stelle."


OMKOAL.

    Ho ken min 'n omkoal sa forsmaedsje!
    Is den de hele wrald gen koal,
    In daer wy allegearr' ney aedsje?
    Mar--omkoal rint al_tiid_ om koal.


P.S.

    P.S. Post Scriptum (Ney-schrift) JAN?
    't Prinspeal fen 't schrift meits ick er fen;
    Went hwast my schrieowst, ho folle, ho min--
    Forjitst' 't P.S.--'t hat slot noch sin.


PEIL.

    Onpeilbre se, hjit _grondeloos_,
      In noait is min 'r op druwchte racke;
    Mar hjit ien minsce _sondeloos_--
      Kin min daer eack sa peil optrecke?


PINNE.

    Schreauw mannich pinn' ris mey de fear--
      (Schoan 't minder wie' to laesen)
    'k Lieow, mannich scrift die net sa sear,
      In scoe sa djoer net waese.
          Dat swarte in fyn'
            ('k Woe dat 'k it leach!)
          Is faeks fernyn
            Foar pong in each:
    Foar pong in each, dat wyt Notaris,
    As, lyck as HUYGENS seit: _Nood daer is_.


QUANSQUIIS.

    'n Quacksalwrich wird neam ick, quansquiis
      Fen 'n bryckjend poep, ien Diwelbander;
    "Krans! kriis! krans! kriis!" spriik 'r uet: "quans! quiis!"
      In waer: "quans! quiis!" (it spande er)
    't Geloof heart, quansquiis, rounom by;
      't Woe, dat we er, quansquiis sonder koenen,
    Mar ien quansquiis behalde wy,
      In dat is 't greatst quansquiis: it tjoenen.


QUEADE.

    De Queade is ues comiis,
      Om sims ues deuchd to peylen,
    In wy, ynne oare wrald,
      Nen falsce waer' to feylen.


QUEA JILD, QUEA MINSCEN.

    Quea jild komt fen goe' minscen,
      Quea minscen fen goe' jild;
    't Falsc' jild fen echte minscen,
      't Falsc' minscdom fen echt jild.


RIE IN DIE.

    'n Goe rie is folle wird'ch, mar mear noch ien goe' die;
    Mar foarrie 's alderbaest fen alle die in rie.


ROMTE.

    "De wrald is earsling!" sey dowe ACKE,
      "Hwat ick mochte onderwyne,
    "Ho 'k screpte yn romte in romte macke,
      "Ick koe yit krapte fyne.


ROUWE.

    'n Minsce' hat ien herte as stien;--syn neyste bloed forstearr't,
      In hy giet djip ynn' rouwe,
    Sa lang 't hy heel nen laest fen rouw to wachttjen hat
      Yn _him_ to gaen. Besouwe
    W' oer 't quea fenne earste fal--forlies foar 'e hele wrald--
      Dy waerd' berouwe _opp'_ scheamte:
    Now rouw't min oeral _yn_, fen top ta tean; in haldt
    De queakleur better noch, 't blaed fen 't fiigebeamte!


SATAN.

    Al hwat de Heare waes'ne is iiwich, altiid goed,
    Mar hwat ien minsce docht, is minder goed as tjoed.
    Is Satan kleare quea--hwa haldt min foar _syn_ macker?
    Dy socks foar Gods wirk haldt, neam ick ien greaten stacker;
    Ien stacker lyck as him, dy fen nen goeddwaen wyt:
    Ien _dwaes_, dy 't mey him _haldt_, _wiis_ dy him _farre_ lit!


SJIPPE. (OM)

    _Om sjippe_, giet min yit net fier,
      Wy haww' se yn 't Lan, mar lang forlyne;
    Do 't minsdom oergroeid sielsmoarch wier,
      Koe m'n echte to _Jerues'lim_ fyne:
    Daer, waer 't de Hear JEZUS libbe hie,
    'n Wralds sielsmert troch Him wosken wie,
      Teach 't midsyieuwsteam by fleten hinne
    _Om sjippe_--in brocht se net jamk thues:--
    In 't paed om sjippe is noch foar ues
      Oer de alde krueswey eack allinne.


SNIE.

    As 't ierdryck, kald in stiif, schynt ynne rouw to sitten,
      Struy' de Ingels lowers del;
    Foar eltse stear ien stearke, om 't minsc'dom sjen to litten,
    Ho 't God, sa hillich, sa great, altiid har heit wol hjitte,
    Dy d' ierde oan e hymel boun, sa faest, dat neat har schiedt,
      O, minsce! set nin traed op 't godlick sniekleed del,
    As tins, dat God, as heit, syn leafde ues schoagje liet.


TEY.

    De winter, ruwch yn 't bird, wirdt fenne sinne ynsjippe,
    'n Dy lit it fette sop (de tey) op 't ierdryck drippe.


TREFFER. (IEN)

    Ald schipper ROEL waerd minder oan;
      Syn ein, sei Dokter, scoe hast komme,
      In wyl 't min miende, dat 'er slomme,
    Wier ROELOMME er uetschaedt tjinne moarn:
    De feint raop: "now! dat treft mar schoan--
      Hwat _koe_ er moarns oars bromme!"


TRIENNEN.

    De triennen sizze mear, as wirden ueterje kenne:--
      Is 't muwlck wol de iiw'ge tael, dy hjir ues siel yit spreckt?
    Is 'n minsce 't biild fen God,--'k lieouw, dat de triennen binne,
    Al 't jinge ues iiwich ick ken iiwichs hjir besinne,
      Sa 't 't _wol_ by de iene, in 't _wea_ by de oare uet 't eachwiet breckt.


UETSET.

    Baes PIER syn aldste dochter trouwt,
      In omt se al gans foaruet hat,
    Seit hy: hja hat _genaoch_ foaruet!
      In treastet har mey 'e mans uetset.


UETSJEN.

    Ien minsce, pas to wrald, sjucht uet, ney boartery;
    'n Ho alder noch ho mear--yn 't ein de bril er by:
      Is 't ny'chheit, dat dit spil ues allegear 't stearren docht?
      Den earste is 't uetsjen dien, as min jinsels uet sjucht.


UET TO _YTEN_, _UET_YTEN.

    Uet t' _yten_, SJIRK? pas op dyn maege!
      _Uet_ yten,--'k haw fen beiden waest--
    _Uet_ yten, kenst' net mear as draege,
      Uet t' _yten_ jouwt noch swierder laest.

    NB. Uet to _yten_ is by de boeren uet to _tjock_-yten;
    _uet_yten, neame hja troch it yten _uet_set, _dyd_: yn de
    earste beteikenis wirdt SJIRK hjir eack sa oan spritsen;
    mar it de oare sjucht mear op uet lydschjin uet yten; as
    rom fen maege, slop.


WIRD. (GODS)

    De heele Biibel hjit Gods wird:
      Ien wird, daer wy by tuws'nen laese!
    Mar 'k tink, dat 't mey 'n oar ien betjudt;
      In dat ken _neat_ as _Leafde_ waese.


WRADSEIN, WRADSSEIN.

    "_'t Iene ueterste uet, 't oare yn_!" 'k lieow 't by gelearden faest is;
    'n Hwa onderfynt 't eack net, dat hjir faeks freuchdsein laest is;
    In tuws'nen dingen mear dy in nen delen lycken,
    Dy meitse 't sizzen wier troch moaye in maole blyken:
    Hwat sa fenne oanfang aof oer' wrald in 't wraldsce sein is,
    Sizze ick yn ienen hjir: _'k lieow, dat wraldsein wraldssein is_.


WIIF.

    "'t Is ADEMS schuld," sey JAEY, "dat alle man fordomd waerd,
      Omt hy oan 't strueck'ljen racke,
    Dat tank't de diwel dy, as dy ien ribbe omtnomd waerd,"
      Sey JAN, "hiest 't better macke?
    In--'k lieow, 't wier noch sa maol net roun,
      Hie hy, yn pleats fen 'n wiif, syn ribbe mar waer foun."


YNTJE JANSZ.

    'n As song wraldssjongbaes yit,
      (De blyne Grieck, HOMEAR)
    'n Noch moayer as it hjit,
      Hy spylle it hjir net klear.
    Mey MILTON den gelyck....
      Hwat MILTON!--TASS', VOLTAIRE
    In KLOPSTOCK, BILDERDYK--
      'n As songen se allegearre
    Har heldedicht op ny,
      Mey 'n tryris hjitter fjoer,
    Wis, Friesen, raopen' wy
      Er blieowt nog fryhwat oer!
    Hwa doar him mey de pinn'
      By immen forgelyckje!
    JEAN PAUL (och, dat 'k gen bin!!)
      JEAN PAUL scoe muwlk mey 'm pryckje.
    Mey 'm pryckjen!? Ne er naest,
      In YNTJE boppest stean:
    Hwa 't YNTJE JANSZOON laest,
      Mat ear in each forgean.
    Wey, lompe pinne! wey,
      Ick, sondich minsc, scoe 't weagje
    'n Kom ues profeet byney!?
      Ick lieow, 'k beswymm' ... 'k steareagje.


YTE.

    Neame ouverturen op fenn' greatste spylershaesen,
    Dit 's 't: "Generael-Hoezee!" sa lang 'r hwat is to aesen,
    De Maege stjoert 't orchest, in nimmen docht it better:
    As 't slim komt, macket 'r ien marsch--op _druwch brea_ in _kald wetter_.


YTEN. (GEBED FOAR)

    "Kom, de eagen ticht, 'n de hannen gear!"
      Sa lear' wy 't quea as bern.
    't Quea? 't bidden foar ues leawen Hear!
        Ja freuanen! 't quea, went sjen:
    Foar 't _yten_, net foar 'e Heare is 't, yit,
    Dat min de berntjes bidde lit:
      Sa wird' wy slaewen fenne wrald,
      Yit lyts in fry, lit stean den--ald!

       *        *       *       *       *


CLIPS-ODE.

    "_Siet eens, hoe rond is_ LIJS, _en hoe vermagert_ PHILIPIS:
    _De een schijnt een volle maan, en de ander haer eclipsis_."

                                                        HUYGENS.

    1.  Wol wier 't ald spreukjen, Almanak!
        Dow biste ien rjuchte leugensack:
        Mar _fjouer_ clipsen 't hele jier?
        'k Lieow _tuwsen_ wier hwat better wier

    2.  Dow reckenst' wol op _Liouw't_ in sa
        (Now ja, daer giet wol gans om ta!)
        Mar alle pleatsen mast' ney sjen,
        Ho 't min al clipsen krye ken.

    3.  _Den Haag_ in _Dordt_; _St. Ann'_ in _Grouw_,
        _Terschelling_, _Heidelberg_, ter _Gouw_,
        De _Knype_, _Drogeham_ in _Rys_,
        In _Rome_, _Munchen_ in _Parys_.

    4.  Ney _Dearsum_, _Rotterdam_ in _Broek_,
        _Schiedam_ in _Lojengea_, _Dykshoek_--
        Alle _um_ in _am_ in _gea_, woe m'n 't dwaen,
        Scoen' dy waer nye clipsen jaen.

    5.  Nen doarp, ho lyts, kastiel in kluws.
        Op 't lan, op 't wetter, schip in huws,
        Ja, tjerke in timpels, daer 'k fen swy'.
        Dy jaene clipsen waer opp' ny.

    6.  In den de tiid, by nacht as dey,
        Dy bringt waer oare clipsen mey;
        Mar dy 'st dow neamste, it schaete ues net,
        As hie m'n 'er niks fen hinne set.

    7.  COLOMBUS hie er foardeel fen,
        ('t Is wier) mar socken schrander man,
        Dy wist, hwat 'n nye wrald uet ley,
        Wist eack yn ontiid rie in wey.

    8.  't Is wier, dyn tiid hjit middelbaer,
        Mar mannich wirdt to let gewaer,
        Dat 't midden faeks noch fier fen 't eyn is:
        In is 't yn 't midden net meast clipsis?!

    9.  Foart op Nyjiersdey clipsit 't yit,
        As credit debit efter sit;
        Min neame 't sa 't min 't wol, ick sizz
        Dat 't den by mannich 'n ien wol clips is.

    10. Tink oan 'e Freed, oan' Sneuan in Snein,
        By Turk in Jood in Christen rein,
        As hillich, ho min 't neame, ick sizz'
        Dat 't faek ien tiige tiige clips is.

    11. De hege feesten--'k swye er fen,
        Mar lege geesten swewe er den:
        Min neam' se heech in sillich, 'k sizz'
        't Binn' daegen sims mey 'n greate clipsis,

    12. Comeedsjes, oppe merke as net,
        De hele merke, as oare pret,
        It waese er bliid in ljeacht, ick sizz'
        't Is 'r oeral fol to sjen fen clipsis.

    13. Ja, moarns in jouns, by nacht by dey,
        Op baed as oppe hearenwey,
        Min mey er waese meye,--'k sizz'
        't Is daer net selden clips op clipsis.

    14. Mar hwat fen tiid in pleats mear sein,
        Fen ljeacht in tjuster, dey as snein,
        Ien inkeld minsce, ja! ick sizz'
        't Is faek ien greate, greate clipsis.

    15. Wier is 't in blieowt it, Almanak!
        Dow wierste in biste ien leugensack;
        Mar, hwat fen dyn bereck'ning fiks is:
        Dow seiste ues kreckt _honeer_ 't it clipsis.

    16. Noch mear: waer sa, ho langen tiid,
        Dat mackest' ruchtber wiid in siid;
        Mar de oaren, dy 't ick neamde, ick sizz'
        Dat 't daer mey faeks to muwck is clipsis.

    17. In komt min 't onforwacht to sjen,
        Dat onforfalst sinis barre ken,
        Min sloopt jins eagen in ick sizz'
        Dat 't faeks den clips wirdt in herclipsis.[L]

    18. In berntjes, goede, froede lju,
        Och God! ontjilde dy 't net rju?!
        Neam elts 't mar oars, dy wol, ick sizz'
        Er binne berne- in bernsbernsclipsis.

    19. Begjin fen ADEMS tiiden aof,
        In fenne schied'nis yn it haof,
        Ja, follen neam 't daer klear, mar 'k sizz'
        't Is daer foar folle mear noch clipsis.

    20. d' Historie fenne wetterfloed,
        Fen ABRAM, ISAAK in har bloed;
        _Egijpte_, _Arabie_, _Horeb_--'k sizz'
        't Is mannich Jood in Christen clipsis.

    21. Nen Turk beclipset _Mecca_ sa;
        Min mey ien seilstien baed daer ha,
        Foar vader MAHOMED,[M] ick sizz
        't Is ien fenne alderlytste clipsis.

    22. _Jerusalim! Jerusalim_!
        Al spriik uet 'e hymel daer Gods stim--
        Gelearden mey 't betwistje--ick sizz'
        By 't greatste ljeacht, de greatste clipsis.

    23. Hwa roun net, in ues tiid, to keap,
        In raop 't nysgierrich folk to heap
        Mei printjes fen dy clips?! Ick sizz'
        Noch sjucht in heart min 't yit, o clipsis!

    24. Mar fjouer clipsen 't hele jier?
        o Almanakjen wier 't mar wier;
        Mar net ien eagenblik--ick sizz'
        't Is altiid, hjir as daer, wol clipsis.

    25. Went--scil min ien goed ding hiir ha,
        Daer hearr' yit trye dingen ta,
        Seit CLAUDIUS. In is 't sa, 'k sizz':
        Den ken 'k mar ien, ien _goede_ clipsis.

    26. Ues trye bollen meitse dy,
        Mar den 's de wachter[N] fol as ny:
        Ja fol in ny! Ho mannich, sizz'
        Bringt hjir mey fol in ny 'n quea-clipsis.

    27. Mey heal, mey quart, mey wrack mey ald,
        In sonder sinne hat de wrald,
        To jammer faek--'t is wier ick sizz'
        Net to bereckenjene clipsis.

    28. 't Mey waese, dat it roune, omheech,
        Allinne roun schaed jouwt omleech--
        Dat roune is hjir faek glydrich, 'n 'k sizz'
        't Jouwt stroffling in socks neam ick clipsis.

    29. O, clipserie foar sin in hert,
        Forsmaedsje wy dyn foarschrift net:
        Fen fierren, 'n troch 'e fingers--'k sizz'--
        Sjucht min faeks sonder schea noch, clipsis.

    30. Wol, dy mey 't stearren, bliid in fry
        Seit: "'k clipse nimmen--'n nimmen my."
        Min mey 't mey sizzen dwaen--ick sizz'
        De dea-snick' noch, mar daer?! nen clipsis.

    31. Mar de ierdkleat draeit mey ues sa hird,
        Dat 't Trye Ien (hill'ge schymer) wirdt;
        In JESUS (clips-fry) God!... Ick sizz'
        Wy libje clips, wy stearre ... O clipsis!!




OANTEIKENINGEN

BIJ DE

CLIPS-ODE.


1. Alles, hwat mar ald in hwat ny is, wirdt berymd, Laesers! in
scoe min 't my den qualick nimme, dat ick ien ding sa ald in sa ny
fen beiden, eack berymde?

Foaral net, as min wyt, dat iek eygentlick net sa 'n greaten rymer
bin (dy hjitte lieow 'k tichters--dichters, mien ick) dat ick
jimme in my sels fenne wrald loatse scoe, went ik ken net baest
omheech komme in ynne hichte forkeare, (den wird ick duwselich in
't begjint my to schymerjen) sa 't ick myn rymfjoer net ynne
wolkens timperje ken, lyck as ... mar ik wol nen minsce beclipsje,
mar dy immen sey: "ik schop den aardbol weg, en doop mijn wicken
in de wolken!"

As 't jin sa begjint oan to gean in yn to barnen, den is 't better
mey SYBE KUNST[O] to sizzen:

    "Wij winsen u alle de segen van den Heer,
    En hiermede legge wij de pin neer."

2. _Liouwert_. Er binne dy sizze, dat er alear, do 't e Alde-haof
ien beaken ynne Middelse wier, ien kastlein wenne, dy Lieowe
hjitte, in, dat min him om syn baestens Leawe (Lieowe) weard
(hospes) neamde in daer fen dinne Leafweard, Lieuwert, Liouwert,
Liouwt.

Now schrieowt min op syn heech-hollans: Leeuwarden, 'k tink
Leeuw-waarde, scil 't betjudde.

3. _Den Haag_, _'s Gravenhage_, _'s Hage_. Tink hjir, laeser? oan
OLDENBARNEVELD, prins MAURITS in de DE WITTEN; tink oan 'e tiiden
fen ues romruftige sehelden in dizze staed, tink oan 'e 10 deysce
fjildtocht, oan WILLEM I in WILLEM II, _yn_ in _ney_ dy tiiden, in
sizz' my den, as ick ongelyck ha, mey tu bewearen, dat min, nei dy
onderscheidene tiid n de planeten waernimmende, clipsen yn soarten
to sjen krye scoe?

_Dordt_. Hjir by is 't ommers genaoch de jierren 1618 in 1619 te
schrieowen, om ues hoopje te litten, dat er einling fen dy clips
sein wirde ken, hwat de namme fenne aldstaed to kennen jouwt:

Dor- Door- drecht--trek--Doortrek.

Trochreisgje, passeare, foarby gean; honear komt it sa noch?
Clips! clips! clips!

_St. Anna_. (Sus Anna). Scoe 't daer sa erch wirden waese mey
Sus-anna, dat er ien heel doarp uet ontstien is? Min wyt, dat
as er ien pear jonge lju trouwden, dy hwat to foarbaerich waest
hiene, dat den it St. Anna klockjen, onder 't lieden fen 't
feestklockjen, now in den ris mey bingele, omdat ongemerkt uet to
bringen, (min trouwde do oppe gis wey allegearr' ynne tjerke.) in
ho luwder dat socks gong, ho mear Sus-Anna; daer fen dinne seyt min
noch, (went it komt ommers noch wol ris to pas) daer rint ien
bytje, as daer rint hwat fen Sus as St. Anna onder.

_Grouw_. As dat op syn etymologisch Ge-rouw, as Gea-rouw, as op
syn Waldmans Grauw, as op syn suiwer Hollans Graauw wirde ken as
waese mat, as dat it mey folle _ou_-en allyck schat wirde mat, 't
is gans clipsisch.

_Terschelling_. Eack al clipsisch. Is 't Tear (verteer) as teare
schelling? (6 stoeren). As is 't ter schelvisch en ling! (_visch_
in _vangst_ er net forgetten, omt dy wirden oertollig wierne?) Den
scoe 't oafkomstich waese fenne fiscery. As hat it de namme fenne
Noardsee goden as reusen kryge, dy 't mar: ter schilling! neamden,
omt mar wey to schylen, to packen? Wy scille daer strack noch ien
stealtje fen jean by Akrom.

_Heidelberg_. By 'n party minscen, dy hwat lang scoen hawwe, ney
clipsen oppe poolsce hichte fen Dordt bereckene, _Heilige
berg_ laesen. Hwat mat it waese: Heide-berg as: Hei! del berg! Ick
scoe 't mey 't laeste halde; went ien heide-berch jouwt net folle
frucht in ick mien, dat min daer yn dy staed noch al ien byttje
leafhabbery foar e wynstock hat, as hawn hat. To minsten, min hat
er ien fet fen 36 foet lang in 24 foet heech.

As dat fol is, as dat it leech macke wirdt troch 'e Heidelberger
godgeleardens, wyt ick net. Min kin, tinkt my, lyckwols neygean,
dat sa 'n fet noch al hwat clips meitse koe. In--ien schrander
reckenmaster hat uetcyfere, dat er by de forgaederinge fenne
Dordsce Synode mear sopen (dronken, woe 'k sizze) is, as yn e
ytlicke jieren, dat dit selde huws (daer hja do hymelkindigen by
eltsoar wierne) ta herberch tjinne.

_Ter Gouw_ sizze de scippers; _Gouda_ seit min oars op syn
Hollans. It earste hat syn eygenscip ney it wetter: Gouw; it oare
mey wol a! Goud! as Goud! a! as mey de _h_ er foar Ha! Goud! waese,
as alde foarspelling troch 'e earste prekers dien, oppe kunst fen
it glaesschilderjen fenne CRABETTEN. Hwa wyt it!

_De Knype_. Muwlk komt dit wird wol fen 't ken nype; min wyt den,
dat it benouwtheit betjudt, as, dat it er nou besocht wirdt, daer
fen dinne: as it nypt (knypt) in weder (waer) nypt (knypt) Boven in
Beneden knype.

_Drogeham_. Scoe 't Droge, druwge, toarre ham; der ogen ham; as op
syn Zeeuwsch in Grinslansch der hoogen (ham) waese matte?

Dat hege in druwge is altiid min to schiften. Ick jaen hjir by
noch ien riedling foar reckenmasters op, t.w.: Yn ho folle
sprongen ien flie fenne Ham ynne Knype komme kin?

_Rys_. Waer mey dit wird dochs wey komd waese? Rys--biisemrys, rys,
to sieden; riiz, omheechstiige; forbastere fen _reis_? (Dy twae
laeste wirden betjudde eack fen pleats foroarje, mar it laeste kin
alle kanten uet, in sa is 't daer by Rys, in 't earste mat altiid
omheech.

Alles kin min er fen meitse. In dat hat eack waer syn eygenscip yn
't wird-sels. Tink oan 'e boal, laeser! oan 'e hueshimmelers, oan
'e baenfegers, oan 'e kouedrieowers,--oan 't diarrhee, oan 't
sop--oan 'e loftbollen; oan 'e gaest (in al hwat mear riist troch
ynnimmen, ynjaen as ynsmytten) oan 'e actie's, oan 'e reisen by
nacht in by dey, mey stoomscip as stoomwein, oan lytse in greate,
goede in tjoede reisen, oan oafdiene in uetstelde reisen in oan
siskes in spreckwirdtjes fen reisgjen in rys in riiz in riize
oafkomstich.

Hwat wirdt er al sa net mey _Rys_ dien, mey Rys yn alle
beteikenissen fen 't wird? Hwa doar, hwa wol in hwa kin in hwa
scil dit sizze. Mar--nysgierrich is 't dat er sa 'n aerige
profetsye yn leit, daer min fen sizze mey, dat de tjinswirdige
eygener de goede folbringer fen is. Dat syn Heech Berne foar alle
tjoede clips bewarre blieowe mey--is de winsce fen myn hert!

_Rome_. Min seit it is ney ROMULUS neamd, dy foarsycker eak heech
spriik, daer 't er keuning waerd (750 jier foar JESUS komste) in
earst mey wolwinne maolke great macke is; sa 't min 't wol Berome,
bereamme, beroomde, fette staed doopt hawwe mey. Neyer han is dat
wirdke _Be_ faest wey-fallen: min lit ommers sa wol mear ien letter
twae wey, as docht er ien as twae by ney eygen forkiesinge. Dat is
alleman lyckwol net ta betrouwd, om mar to jaen in to nimmen, sa
't min wol. Sjogge hjir ien stealtje:

    "Ik zal, sprak vader VADIUS, dien ouden ram eens kelen;
    Maar snijdt gij _me_ onderwijl de ballen knapjes af;"
      Terwijl hij zich gebukt aan 't slachterswerk begaf.
    En 't knaapjen flink van hand, gehoorzaamt zijn bevelen,
      En--wip! daar ligt de boel in 't zand,
      En de arme Priester is ontmand,
                     Uit misverstand.
    Spreek duid'lijk, die beveelt, gebieden is geen spelen.

                                                BILDERDIJK.

Mar--hwat _Rome_ oangiet, vader HUYGENS tocht er eack sa oer, dat
it beroomd room, fet op fet wier.

Hwat ien buwter dat daer eack al macke is, dat kenne nen pinnen
beschrieowe; min mat de staed sjen in sjoen ha yn onderscheiden
tiiden, om daer ien tinkbiild oer to meitsen. Daer is hwat om ta
gien! As it daer eack clipses joun hawwe scil? Ja, minscen! foaral
somt Paus GREGORIUS yn 1512 de Almanakken forbettere hat in de
clipsis er jier op jier yn bekend maeke waerden. Mar--hwat ick
fenne histoarje fen _Rome_ sizze mey: de Pausen hjitte er jimmer
noch hillich. Min mient, dat dy hillige dynastie mar ienkear in
eack foar altiid har sels clipse hat. Ien duetscer uet 18/19 yeuw
seit er fen:

    Kein Weib wie 's Einmal sich ergab,
    Wird kunftig mehr zum Pabst erhoben;
    Denn jeder legt zuvor schon Proben
    Von seiner Manheit ab.

                                    HAUG.


Tiiden fen LUTHER, ERASMUS, LEO in TETZEL binne waer yn oare
qualiteit.

_Munchen_. Fen Monch, Monnik. Min seit er fen, dat dy staed yn
fruchtberheit de measten yn _Europa_ oertreft in yn sa fier
oerclipset; er is clips in herclipsis.

_Paris_. Waer is Paris net mey it ien as it oar? Hjir mey har teal,
daer mey har preal, daer mey har kunsten, hjir mey har kuren, daer
mey har wyttenscip, daer mey har buwgen, hjir mey har hackebirden,
daer mey har hierkrollen, hjir mey har ruwckende, daer mey har
stjonkende waer--allegearr' Paris!

De staed-sels mat danich ynne mist dele. Yn 1844 mat it er sa erch
waest ha, dat de blynen de sjenden foar ien seur in ien leur to
rjuchte brochten, omt hja better sonder eagen seagen as de oaren
mey. Min hat er mear fen heard, lyck as in 1572 (23, 24 Aug.)
1789, 1792, 1799, 1830. Mey ien wird: Paris wier mistich; is
mistich in macket mistich.

Hjir by komt my noch ien mistpraetje yn 't sin, twisce ien
scoenmacker in ien gelearde.

    _Gelearde_.  Wel, baes! jimm' haww' ien Domeny?
                     Hwat tinkt je fen dy man?

    _Baes_.      Ien slimme fraech, mynhear! foar my,
                     Dy 'k net beanderje kin,
                 As jy mat m' earst ien andert jaen
                 Op dizze fraech, fen my:
                 Hwat waer bringt follen fen 'e baen?

    _Gelearde_.  (schoert oppe mouwe in laket)
                   Wel, baes! ho miene jy,
                     Sa wyt ick 't net.

    _Baes_.      Myn goede man!
                 Hear den: _sa_ tinkt it my:
                 As 't ljeacht noch tjuster is, is 't den
                 Nen mist? Now, dat 's ues Domeny!

4. _Dearsum_. De earseam, soom, som, sum? De earste _um_? In sa
Dea 's um, hiem, plack, ste? Dearsum? Deare se him? Gelearden mey
'e beslisse; mar 't scil wol sa hwat waese, to minsten as min er
ien hondert jier twae oer practisearje wol, scil min wol wyte,
hwat Dearsum is.

_Rotterdam_. Rotten (bisten) oppe daem? slimme daem; slim, as
rotten oppe daem? It komt to minsten fen it wetter: _rotte_. As
scoene de Rotterdammers de namme fen ien schelnamme halden hawwe,
fen Schiedam? dat hja seinen': 't rot al ter dam; 't forgiet ta
slyck, modder.

't Rottet alles to slyck (dam). As giet it libben fen alle minscen
net ney Rotterdam?

De iene macket de reis quart, de oare lang; de iene hat ien
pleisierige, de oare ien beswierlicke, de iene ien foardelige, de
oare ien scheadlicke reis, mar alle minscen komme op 't laest oer
_Dearsum_ ney _Rotterdam_, in daer fen dinne hoopje wy allegearre
yn _Hemelumer Oldephaer'_, mar net yn _Noordwolde_ to kommen.

Wy begjinne ues reis fen _Schoot_ in _Poppenwier_. Daer fen dinne
geane ien hele boel rjuecht uet, oer _Lytsewierum_, ney de greate
staed. Oaren meitse it ien bytje oars, in rinne _Lytsewierum_
foarby, geane troch _Ytens_ in _Wyns_, as _Alde_ in _Nye Tryn_,
blieowe to lang yn _Vrouwbuert_, forslingerje sims ney _Loyengea_,
ney de _Knype_ in _Jiskenhuesen_; oaren studeare hwat to
_Nieuw-kruisland_, oaren besiikje quansquiis de _Hemelsce berch_,
as komme yn selscip fen studinten fen _Ald-_ as _Nykerk_ in sa
hwat hinne; mar fen dizze in jinge komme er noch al folle ris
ewentjes to _Peins_ as to _Weinterp_; forslingerje now in den ris
ney _St. Anna_ in sa oer _Swartsluws_ ney _Rotterdam_. Inkelden
mey to _Blija_, to _Hichtum_ as to _Wolsum_ goede daegen slyte; as
lang _Ingelummer_ in _Burgummer_ waese, ienders giet it eack al de
alde wey op.

_Broek_. Daer binne fen sels alle froulju ynne bruwk. Hat muwlk ien
fenne Amazonen (Dowen mei bruwken oan) mey opset sin ien doarp
oanlein, om de eare fenne frouljues bruwk foar iiwich op to
halden? Min fynt se noch al mear yn ues Lan: _Noardbroek_,
_Zuidbroek_, _Bennebroek_, _Donkerbroek_, in hwa wyt waer min al
mear nen Broeken hat, daer min se al heel net mient to hawwen!

_Schiedam_. Hwat scil min er fen meitse? Scoe it eack fenne
Ingelscen oafkomstich waese; dy, omt se sly nen gin (jenever)
binne, in daer baeste soarte founen, fen bliidscip floekten (dat
dogge se mear) seinen: 's God dam? dat dit swietjes wey yn
Scho-Sche- Schiedam foroare is? As scoe 't posteriori gien
waese?--Min mey reckenje, sa fier in sa heech as min wol, de
clipsen to bereckenjen oppe hichte fen _Schiedam_, in egaelwey it
begjin, midden in ein oan to wiisen, in de greatte yn tommen to
sizzen--sa 'n minsce hat er noait waest in scil er eack noait
komme. Ne, alle ministers, hegeschoallen mey alle perfesters, alle
reckenmasters mey 'n oar, dy er op Gods gansce ierdbodem wenje,
binne daer net ta yn steat. De matigheits-, de aofschaffings in
alle oare genoatscippen mey har baest dwaen, om geschikte
ystreminten to kryen, waer troch 't min se sonder schea troch sjen
ken, dit is de cirkel-quadratuer ynne sedekinde in it macket de
beschaewinge gelyck oan ien oaneindige breuk, dy de ienheit wol
neyer in neyby komme, mar noait alheel uetdrucke ken.

Socke clipsen to bereckenjen, daer mochten de Almanakmaekers dochs
wol ris mey begjinne!

_Schiedam_ mey fen dinne waese waer 't wol--wy sizze noch: "God
damje 't!"

_Loyengea_. Is dit it alde "Luilekkerland" it gea fen lantlopers
in luiwammesen? it Loyengea? 't gea, dat net folle opbringt? It
hjit mey _Goengea_ de lege gea'n; legean, seit min ynne wanling.
Is er eack oerienkomst to siikjen yn Loyela in Loyenga? It rymt
foar in efter to minsten, in as de beyde eynen lyck lizze, passe
de middens den eack net op eltsoar? De dichters ryme ommers eack
mar mey ien, twae letters, in min seit den lyckwols: "dat rymt
alheel, dat rymt moay!"

KLOPSTOCK (de forneamde sjonger fenne Messiade) waerd troch 'e
learmaster fen CLAUDIUS net onder 'e dichters reckene, omt syn
sangen net rymden in hy sei tjin CLAUDIUS: "hier ein Ohr! und da
ein Ohr! das reimt!" Min hat rymers mey de letter in mey de geest.

_Dykshoek_. Op 't Bildt. Waerom neamt min dat Bil? sa dat min sizze
ken: de hoek oppe Bildyk, kreckt as ick sims wol sizzen hearde: op
it bil hawwe de bargen eack eagen. 't Is wier, bilbeeren seit min
eack; mar dat giet omme mackelickheit foar 't uetsprecken: in
buwte dat, bilboeren binne alle boeren. It alde wird, seit ien
alde-tealkenner, betjudt: Be-iled--bewettere--bestroomd mey
wetter; daerom 't Dykshoekje: 't P. hoekje.

_Ammen_, _ommen_, _gea-en_. Folle nammen fen staeden in doarpen hat
min yn ues lan, dy sa sluete. Yn ues _Fryslan_ hat min folle _um_
(om) in _gea_. _Gea_ wirdt oer 't algemien wol forstien in halden
foar: _earne_ (ergens) _streek_, _lan_, _contreye_. _Iestergea_,
_Follegea_, _Duennegea_ in dat duennet in geaet sa ien great deel
fen uws provincie troch.

Mar as _am_ in _um_ allegearre sa fier wey socht wirde scille, as
dit mey _Koudum_ (Kowe-dom?) in _Ackrum_ 't gefal is, den hawwe de
Mythologisten noch hwat to forhackstuwckjen.

Fen _Akrom_ wirdt _sa_ sein: De reusen, (min ken se, mey har
schonken fen 20 jelne, sa fluch as de wyn in sa great as de
Alde-haof; min wyt, ho 't se sprongen as wynhounnen; mey bar
lieuwe koppen, slangehuwden, eagen as folle moannen, hier as
boartsels--ien bosch lyckmey toscen as stienrotsen; ien luwd, dat
6 oeren fier yn _'t_ roun heard waerd; dy 'n haey behimmelen
kreckt as wy ien iel; rewieren yn ien swolch leech dronken; it
iiser briiken mey har hannen as wy it glaes as ien breakoarste, in
de beammen del traepen as gaes) now, socke reusen macken effentjes
it farwetter fen _Irnsum_ nei _Akrom_. Mar har forstan wier yn
allen sa great net as bar lichmen; in min wist do eack noch fen
gen waterstaet in ingenieur, lyck as now. Mey 'n rep hierne se dat
sleattje uetsmyten', mar--ien fen dy alde polderjonges (de
putbaes) gong 'ris ewentjes mey de earmen oere nael feone Akrommer
toer lizzen, seach by 't wirk lans in raop: _A!! krom!!_ lyck as
min noch sljucht wey seit: _Akrom_.

Mear documinten in meditaesjes oer clipsery hat min ynne Visoenen
fen YNTJE JANSZOON, Dr. LUDEMAN, LAURENBERGCH; Mathematische
Verlustigingen, Jobsiade, de Domenys hifke, Dr. STRAUSZ,
Bijdragen tot de huishouding van staat fen dr. EEKMA, Moeder
de Gans, Thijl Uilenspiegel, Bunjans Christenreize, de wandelende
siele in s.f., CLEMENT MAROT, de geest van JAN TAMBOER, Bijdragen
tot het lagere schoolwezen in Nederland van REIN BEERDA, it Rad
van Avontuer, KLAES KLIM, studintenleven in Typen; Handleidinge
om de menschelijke stem te bespelen, conjac met zout, de rok van
Trier toegelicht, in mear oare bekinde in onbekinde taljeachtingen,
handliedingen, awentoeren, wandelende sielen, bijdragen,
verlustigingen, lear- in kerkredens, visioenen in sa fierder.

_Post Scriptum_. Min wyt hwat greate clips JEREMYAS DEKKER yn syn
_Betooverde_ wereld oan 't ljeacht brocht hat; mar minder bekind
is 't muwlk, hwat vader HUYGENS seit:

    "Wij oversondighen den Duyvel, van wien men noyt las,
    Dat hij woekeraar, dronckaert of hoerejager was."

Hwa haldt lyckwols de Diwel net foar it greatste clipsbeest, dat
er is?!




FUOTNOATEN:

[A] Laesten noch sey er immen: "praetje fen dingen--wy hawwe ien
hele wycke waest dat we gen wear hienen!"

[B] _Wysheit_ is hjir nomd as synonym mey _ryckdom_, folgens de
Grammatica fen RABENER.

[C] Min ken dochs de alde schouwman, dy de sielen fen de iene waol
ney de oare bringt? Sa net, ienders scil min wol mey him yn kennis
komme.

[D] De Grieken in Romeinen treauwen har deaden ien Obolus ynne
muwle: daer Charon har foar oersette. Ien Obolus wier 't saechste
part fen ien drachme, in macke 10 chalci. Sa'n Obolus wier om in
de by 61/2 cint as ien braspenning, 10 duiten.

[E] Passegiers, dy net klear wierne mey de fracht in sa dwaende,
har saeken net goe' beadminestreerd hiene, moasten 100 jier
omswerwe.

[F] Charon doelt hjir faest op minsken lyck as dy alden earst
wierne: METHUESELIM groeide ommers mar 969 jier!

[G] HENOCH in ELYAS--de iene mey'n loftbol in de oare mey 'e
fjoerwein (stoomwein).

[H] Dat wier faest eack sa yn NAPOLEONS tiiden, do 't it _brea_ sa
_djoer_ in de _kanonnekost_ (nye recruten) sa _goedkeap_ wier:
vivat CHARON!!

[I] _Farysee_ betjudt _aofschacte_ seit ues Pastoor.

[J] Altiid.

[K] gen, nen, net.

[L] Ds. GOOT, over de oogziekten yn de Vaderlandsche
Letteroefeningen.

[M] Min mat wyte, dat MAHOMED to _Mecca_ yn ien iiseren kiste ynne
loft sweeft, troch middel fen seilstien.

[N] De moanne.

[O] Ien forneamd schilderer, Rymer in wirktuechkindedige, dy ynne
laeste jierren to _Grouw_ bloeyde.

Utjeften fen De Jongfryske Mienskip
- under samlerskip fen D. Kalma -

No. 2.


Ljocht en Skaed


In mennich biskogings

fen

D. KALMA


A. J. OSINGA - SNITS - 1916




Ljocht en Skaed

fen

D. KALMA




I. TWIVEL.[1]


Dit is de syktme, dy’t it unsidige lan, der ’t wy yn libje, oantaest
hat en unsjenber, stadichoan it hiele gestel underminet, oant er
ienris tapakt en ynslacht, sunder in lytse kans op genezing to litten
--det, wylst tichte by us grinzen de blom fen ’e jonkheit ut
omlizzende lannen sichte wirdt fen ’e dea, wylst de nachtloft read is
fen fjur en de groun fen bommen towoelle, wylst de lannen sed binne
fen geskriem en de weagen fol fen gerop, fierwei de measte minsken
hjirre dogge, as barde der neat, en swietsjesoan trochgean mei hjar
deistich wirk, ef mei hjar wyn-drinken en it ofrinnen fen komeedzjes
en jounspretten foartfarre.

Men fetsje my wol. Nimmen scil bigeare, det wy nei de yllinde en de
unminskelikens fen de oarloch in toarn oanskoge to hawwen, us jowe
mids de forheftige kolk fen de striid, nimmen sels, det wy ut rouwe om
de frjeonen, dy’t foelen, lyk as eren de hartoginne fen Angouleme, ek
it glimkjen oerjaen scoenen, ek ut us libben it laitsjen fordriuwe.
Mar hwet as plicht rest op elts, dy’t syn libben net trochgean wol as
in doarmer yn in geheimige en ruzige nacht, is him to jaen yn de
earnst fen us tiid en de ynfloeden fen us dagen op him ynwirkje to
litten, sunder to eangjen, det hja him ut it lead slaen mochten.

Priislik is it, tige priislik wis, det wy hjirre komite’s oprjuchtsje
for hwa ’t finzen waerden yn ’e macht fen hjar fijannen, for hwa ’t op
de slachtfjilden lizze ut to sjen nei frjeonlike soarch en de treast
fen in pear bimoedigjende eagen, for hwa ’t in man ef in heit
forlearen, dy’t sa nedich wier for hjar gesin--treflik, det men
flechtlingen ut barnende stedden hjir untfangt, lyk as men neffens de
alde en wijde wetten fen gastfrijens, hjar heart to untheljen. Mar
hjir sprekt allinnich it meilijen, it langstme it leed fen yens neiste
to seftsjen--haedsaek bliuwt, det yens egen persoanlikheit syn maklike
unforskilligens en tofredenens ofleit, en, syn greatske hegens
biwarjend, re stiet, moedich en festbisletten, om de takomst oan to
fetsjen, lyk as ienris de Germanen de hoarnen griepen fen in
oanstoarmjende urokse.

Hwa ’t de wrald net rjucht yn de read-biroune eagen sjen doar, biret
om, as it nedich is, mei hjar oan to gean in striid fen libben-op-dea,
lit him gean nei de broeijerige loft fen syn sliepkeammerke en
ynslomje--lit us hoopje forgoed--wylst de loften it gleonst binne en
de luden it forheftichst. Hwent hy forstiet net de stimme fen God,
dy’t it oerjown hat allinnich to lusterjen yn ’e sigens fen in mylde
simmerske joun, mar dy tongeret, luder en luder, oant einlings de
minske de earnst fen it libben wer earet--en is dos in unnut, net
weardich as tinkend en fielend wezen diel ut to meitsjen fen de
untsachlike kosmos.

Mar hwet docht men. Op thebisite by in frjeonlike alde moeike, dy’t,
breidzjend en in koaltsje fjur under de foetten, sa jerne hwet kaltet
oer waer en wyn, bigjint men to earmoedzjen oer dy grouwelige oarloch,
en sawier, men suchtet sims--buten, yn ’e greate Mienskip, rjuchtet
men mei in sikelike langstme aloan wer nije forienigs to stiftsjen,
antioarlochsrieden op, hwerfen de leden contribusje jowe, in tiidskrift
leze, en, fensels, oertsjuge binne fen de unweardigens fen dizze
wraldstriid. Men scil de minsken nou ienris en forgoed oan ’t forstan
bringe, det sok in tastan netwier, yn in biskaefd Jerope . . . ensf.,
men scil de wrald for in inkelde kear forbetterje, hjir in pleisterke
op in iepen plak, der in doek om in dragend lid--och, it is wol ljeaf,
en der binne sa’n protte minsken, dy’t wol graech ris mei in oar
omdokterje meije, en fensels, _wy_ binne wiis en witte hwet forkeard
is, mar in oar sjucht det sa goed net yn, en derom scille wy him det
nou ris leare.

Mar hjirmei tsjinnet men allinne de egene heechhertigens en waenwizens,
en God alderminst. Einlings hearre wy yn to sjen, det it net us earste
plicht is us broerren heal-idioat en untarekkenber fen bigryp to
biskogjen, om den frjeonlik oer him de fald en de master to spyljen —
mar det wy alderearst us sels hawwe to forfoarmjen, ut to driuwen hwet
lyts is en swak, rjucht to stean mids de woelige wiksel fen ’e wrald
en nea net bilies to jaen, noch for it minne yn, noch for det buten us.
Earst as men wis is fen yensels, as der gjin gefaer for nuvere
utgliderijen mear bistiet, as men fielt det yens egen opfieding ofroun
is en fortuten efterliet, dy sterk meitsje for hiel it kommende libben,
den mei men in oanbigjin meitsje mei it wraldforbetterjen.

Hwent net earder as den scil men straffeleas de wrald yn it antlit
sjen kinne en net earder as den scil men forstean, det, hwet ek
meifalle mei, tomoge en undermine, hwet yen bidriget oan eltse kant,
kreftleas is tsjin yens egen ivige siele en tsjin yens egen karakter,
det bliuwt en stiet, unforwrigber. En as wy dit net leare yn us
geweldige dagen, det de wraldmachten allinnich kreft hawwe oer yens
liif, mar det it eigen Ik, det is yens eigene geast mei syn kreft en
syn hegens, syn greatskens en syn wil, him inkeld hat to bugen for God,
mar for net ien fen ’e minsken, om ’t itsels godlik is, den scil hiel
dizze oarloch omdoch west hawwe, en God scil us bisiikje mei yet
pynliker pleagen, om it us by to bringen.

Wez fest, wez sterk, it is yn it libben de iennichste plicht. En de
iennichste wet is „Bid en wirkje”.

Bid, det is, sunderje dy faek of fen ’e wrald en haw noed, det hja dy
net yn bislach nimt, tink folle en djip, fiel suver en klear, jow
rekkenskip, dy sels en it Albiwald, fen hwetstou diest en dochst —
wirkje, det wol sizze, gean mei dyn beste en ynbannichste kreft nei it
lan yn en buten dy, festbisletten, yn beide oars to meitsjen, hwet sa
breanedich oars weze moat.

Ik wit, det der in untsachlike striid for utfochten wirde moat, om
restich to stean tsjinoer al it fierderflechtsjen en it drokke gekrang
fen de koartsige wrald, ik wit det der drege moed for nedich is,
aloanwer it mes yn ’e han to nimmen, as der seare steden de gevens fen
yens egen gestel ef it lichum fen hiel de wrald bigjinne to bidriigjen.
Mar dizze festens en dizze moed is perfoarst nedich, hwent, koe men
hjar net bimasterje yn yens learjierren, dy’t by somliken it hiele
libben durje, den bliuwt der ivich gefaer, det men meiskoerd wird fen
’e twivel, hwaens sugende kreft nei alle wierskyn nea net sa lukend
west hat as yn us tiden. En om ’t Friezen jimmeroan rynsk mei dy twa
eigenskippen seine waerden, derom doar ik it den oan, iepen to wizen
op hwet us to wachtsjen stean kin.

It is myn feste oertsjuging, dy’t ik taljochtsje koe mei mennich in
moai en ynslaend foarbyld ut de miene skiednis en ut myn eigen bifinen,
det de minskelike kreften, ynsafier dy nei buten bliken dogge fen hjar
bistean, mei enoar yn wriuwing en konflikt komme moatte,--oars sein,
det it quantum „striid”, lyk opgeande nei it oanwaechsen fen de
wrald-kreften, aloan tanimt, fen hokfor alloai dizze striid den ek
weze mei. By de tsjinwirdige ynrjuchting fen us mienskip kin dit
skreppen for yensels op stoffelike kriten allinnich gean ta skea fen
yens neiste, en om ’t men, wol men yn ’t libben bliuwe, der op
oanwiisd is for yensels to soargjen, kin men der inkeld om tinke, ho’t
men syn meiminsken de minst bitsjuttende en maklikst to dildzjen skea
oandocht. By de greate mennichten giet it net oars: de underskate
partijen wirkje tsjin enoar yn, kinne net oanhelje as mei forlies fen
de oar, en derom is ek hjir dy partije-striid de oannimmelikste en
weardichste, dy’t, kreftich en mei trochsetting fierd, dochs de oar
gjin unbinlik neidiel, yensels gjin unrjuchtfeardich foardiel
bisoarget. Yn it bilang fen de minskelikheit en fen de beste
untwikkeling is it derom to winskjen, det, sadre dizze wraldstriid
ofroun is, de kreften fen ’e minskekloften utwyk fine yn in
klassestriid, hwerut safolle dwaenlik alles hwet minnich en unweardich
is, weikeard wirdt. Mar dit scil allinnich den barre kinne, as dizze
oarloch einet mei in folsleine underlaech fen de machten Berlyn—Bagdad,
en as Dutsklan by it nije fredes-fordrach sa ynrjuchte wirdt,
b g. troch in fordieling yn twa ef trije keningriken, det it oan in
forset tsjin de entente-machten, dy to’n earsten de faldij oer det lan
utoefenje moasten, net meartinke kin.

Hwent komt dizze kriich net ta in utdragen saek, den kinne _ef_ de
Jeropeeske greatmachten safolle kreften oerhalde, det hja dalik wer in
kriichrin in biwapening en legerfoartsterking bigjinne--_ef_ hja
scille, allegearre, ofmed en forslein to hymjen lizze, sunder moarch
en piid mear, it ynlan fol yllinde en kankerjende noed, oant hja de
ien nei de oar undergean yn in revolusje fen de hongerlijers tsjin de
mennich heech-troanjenden. Wirdt de wraldstriid bieine mei in
oerwinning troch Prussen, Hongaren, Boelgaren en Turken, den scil sok
in ein dochs nea net definityf weze, om ’t de oerwoune foltsen hjar
nea skikke scoenen yn hjar lot, en aloan scille hja wrakselje om de
skea yn to heljen en it forlerne wer to winnen, oant einlings de wrald
bifrijd wirdt fen ’e undraechlike hearskippije fen jonkers mei
houneswipen en rinkeljende spoarren.

Hwent och, safolle minsken meije noutiids, skriemende wirch fen it
ofmedzjende gejacht fen us tiid, moedleas sitte to winskjen nei
ljochter, freedsumer dagen--wy scille op dizze wrald ek op hege
alderdom net folle rest mear fine. Rest--de jongfeinten fen it alde
Grikenlan wisten, fielden hwet det wier, as hja nei it swiere
wrakseljen yn in gymnasion, det wyt blonk fen it san, utresten yn ’e
simmersinne, de kranse yn it hier en lusterjend nei it liet fen in
frjeon; de munts fen ’e middelieuwen fielde hjar seine, as er,
opsjende fen de glanzgjende perkemintbledden fen in ald hanskrift,
troch de yn lead fette rutsjes seach nei de oarderlike, bloeijende
kleastertun--, mar ut de tsjusterens fen ’e franske revolusje en it
kleare bigryp fen Napoleon syn forstan is de striid fen us dagen
berne, dy’t oanwaechst yn kreft en de mienskip mei hjar minsken
sloopt. Hwet scil men folle bigjinne? de weagen fen dizze jimmeroan
unlijige se struze rizend en tommeljend oer de lannen, der ’t ienris
it sefte genunder wier fen it jounsliet en de mimerjende priel fen
hwet wite roazen en der ’t nou de wetterplanten fen de grize groun
hinne en wer soeije mei it roljen fen de weagen, wylst mar hiel inkeld
in berchtme, unforwrigberfest, boppe de skomjende widens utriist.

Sa untsachlik yn wezen en yn gefolch is dizze striid, det de grinzen
fen ’e steaten fen Jerope, dy’t ieuwen en ieuwen fen neden hawn hawwe
for hjar stadige en feste groei, dy dernei lange jierren aloan
bistevige waerden mei hwet de wizens fen tiid en minsken as middels
uttocht--det dizze grinzen as utwiske binne en de steat, dy’t men
hjoed forearet as de weardichste en de kreftichste, moarn yn moude
utinoar falt. Der is yn Jerope gjin lan, gjin steat, ef syn foarste
bilangen steane op it spil--de steaten wirde bidrige troch fijannen,
sims al steande binnen de grinzen fen it eigen lan, de troanen
wriggelje troch de unrest fen it folk, det syn eigen hearskers
oansjucht op al det lijen, yn pleats fen de steaten en dy hjar
hearsksucht sels. Ruslan, Dutsklan, Ingelan, de geweldichste
minskekloften, dy’t ea in mienskiplike striid oanbounen, de lannen,
dy’t wy unforwinlik achtene, hjar egenste grounslaggen trilje fen it
gedinder en de swiere ynspanning--de lytse lannen krimmenearje en
kettermintsje nou en den hwet, mar bireste al lang yn it gefal, en
nimme it mei hjar rjuchten net to earnstich, best wittend, det dyselde
rjuchten ienris in skoandere oanlieding weze kinne for in greatmacht
om hjar yn ’e oarloch to biheljen--en hwer bliuwt den it folk, det
mar in lyts diel utmakket fen in lyts lan, us Fryske goe-minsken?

Dit is de twivel, dy’t ek my sims to machtich wirdt. Net de wenstige
gefaren yn Fryslans fjilden--de earsucht fen lytse geasten; it
Hepkema-gekeakel fen ljuwe, dy’t nidich binne, om ’t immen hjar masker
fen hjar antlit ofskoerrend, hjar wyt en gammel troanjemint oan de
wrald biwunderje liet; de ofbroazeljende ynfloeden fen Hollansk en
Dutsk--hawwe my ea ek mar in amerij oandien mei noed, ynpleats fen my
oanlieding to wezen ta in mennich meilydsume wirden; mar as men tinkt
om hwet ik der niis-krektsa neamde, om dizze unhjirmlike striid dy’t
inkeld it bigjin is fen hwet us yet wachtet en men sjucht hjir dit
lytse, fredige lan mei syn stimmige jounsloften, ja, den moat men wol
twivelje, eft al de soannen fen Fryslan, al hienen hja tsjienris
safolle striidbere kreft, yn steat weze scille hjar lan unbismodze to
halden fen alles hwet smoarch, unhuer en bloedderich is. En dochs
meije wy inkeld sjen nei it read fen de rizende sinne, nea net nei det
fen ’e flier yn in slachthus--en docht is de soarch for us lan ek us,
us alderearst, oplein.

En sa steane wy den for it poarperen gerdyn fen ’e takomst, det yn
swiere en rike falden delhinget op ’e blinkende flier fen us
keninklike seale, it geheimige klaed hwerefter feal suchtsjen is en
heal-lud gekjirm, en hwerfen de flierseame wiet is fen in wunder read.
Noch binne us sitten seft en noegjend fen forwiel, noch falt it
sinneljocht yn restige en stimmige kleuren troch de suver-bimielle
ruten, noch is it liet fen hwa ’t us niis-krektsa song fen maeitiid en
sewyn en ljeafde us earen net untstoarn, mar it wirdt tiid, det wy de
resting nimme fen it plak, der ’t hja jierren laei, en it blinkende
swird yn ’e hannen.

„Bid mei dyn eagen en wirkje mei geast en liif . . . Wez fest, wez
sterk”.

* * * * *

[1] It opstel „Twivel” is skreaun yn ing forban mei haedstik
V (Stipers) fen it wirkje „De Jongfryske Biweging” (utjown by
Bergsma, Dokkum) en mei it striidskrift „Fryslan en de wrald”
(Ljouwert, Eisma).




II. US TAELSTRIID.[2]


De soarch for it Fryske folk, binammen dos for de ynwenners fen it
selan Fryslan, birest bihalven by de kommissaris fen Leechlan’s
keninginne--en fen him mei men, om ’t it kommissariaet it forban
bistjut bitwisken Fryslan en it Ryk, net altyd-en-ivich in apart-
fryske halding forwachtsje--by de fryske steaten, gearstald ut
mannen, hwaens namme in goede klang hat yn it stik fen ’e forsoarging
fen fryske bilangen, en dy’t bihearre ta underskate politike partijen.
Ek hjir yn Fryslan is de tsjinstelling twisken lofts en rjuchts fen
oerhearskjende kreft, en it is nuver en fornoegjend to sjen, ho’t read
en swart mear en mear for master bigjinne op to slaen, en ho’t it
liberalisme, det sims net unaerdige bigjinsels forkindige, mar sunt
jierren forstive en ynsliept is, en mei it forliezen fen syn wirkkreft
ek syn bisteansrjucht forspile, stadichoan oftakket en toskromfelet.
Hwent hjirut sprekt de fryske siele tige dudlik, dy’t it hjar
unweardich achtet hjar to jaen by in partij, dy’t syn ynhouten
forlaer, hokfor moais hja yn fiere tiden ek ienris unthiet.

It forskeel twisken lofts en rjuchts is net uterlik, mar rekket it
djipste fen it minskebistean, om ’t de lofter partijen jimmeroan
skreppe for in forbettering fen de stoffelike mienskips-tastannen,
wylst dy fen ’e rjuchter kant binammen hjar oandacht jowe oan
geastelike bilangen. Striid twisken de twa klibers scoe dos net
perfoarst nedich weze, laei it lan der net sa ta, det de lofter
fraksjes miene opkomme to moatten tsjin de wize, der ’t hjar
tsjinstanners de geastelike bilangen op winskje to forsoargjen, wylst
dizze lesten min hjar moed hawwe oer de mannear, der ’t dy fen ’e
lofter side de tastannen yn ’e greate wrald op wizigje wolle. Mar
dizze strideraesjes, dy’t by hwet ynskiklikens en fordraechsumens
fen beide kanten tige best for in goed diel bisljuchte wirde koenen,
foroarje neat oan de wierheit, det de rjuchterside binammen geastelike,
de lofter stoffelike tastanne-forbettering bieaget. Der mei forskeel
fen miening oer bistean, hwet for de naesje sels it nedichst en
weardichst is, alteast ditte docht der klear bliken ut, det it bistean
fen partijen, dy’t hjar yn haedsaek wije oan de geastelike bilangen
fen in folk, net allinne winskelik-yn-theory, mar ek yn praktyk hiel
wol muchlik is.

De partijen fen ’e rjuchter side, der ’t ik net ta bihear, mar hwaens
bistean en wirk net hegernoch oanslein wirde kin, om ’t hja hjar leden
de wisse oertsjuging en kreftige trochsetting meidiele, dy’t
needwindich it gefolch binne fen in fest bitrouwen op in liedende en
diekreftige God, sadet ytlike ljuwe, dy’t oars nea wisse moreie
grounslaggen forwirven, nou restich en ynbannich gean troch it
grousume libben--dizze partijen den wije hjar yn it steatkindige der
oan, it Gelove, neffens hjar oertsjuging ynjown fen it Albiwald,
triomfearje to litten boppe de fen minskeforstan utfoune Steat. Mar
nest de oerwinning fen it Gelove, al moat dit neffens party neamd en
bistreve wirde yn it alderearste plak--bliuwe der yet oare geastelike
bilangen bistean, dy’t wol is wier fen dizze ierde binne en dos
tidelik, mar dy’t nimmen it rjucht hat to forwaerloazgjen, op straffe
fen de namme „Minske”--det is: de yn-syn-siele ivige bitsjurder en
organisearder fen de forgankelike wrald--unweardich to wezen. En
hjirta biheart den wol binammen de plicht, oan de lieders fen in folk
oplein, om to soargjen, det de naesje, der ’t hja diel fen utmeitsje,
oandiel kriget yn de minst tidelike bloei fen de wrald: de djip-
minskelike, ynlik-bistevige cultuer, dy’t op de utkomsten fen de
untwikkeling fen minskelik tinken en fielen, mei lijen en fortriet,
mar stadichoan en rigelmiettich opboud waerd.

Oer dizze kwesje hoecht hjir net folle yn it formidden brocht to
wirden. Elts folk ommers kin oan de mienskiplike cultuer inkeld diel
hawwe yn de tael, der ’t it him it maklikst yn uteret, dy’t him it
hansumst en bruksumst is, yn syn eigene dos, omdet syn bistean it
iennichst uteringsmiddel yn syn tael hat, lyk as myn siele hjar
allinnich uterje kin troch myn mule en net troch dy fen myn burman.
Mei it forlies fen syn tael rekket it folk de kans kwyt, in apart
plak yn de wrald en yn de cultuer yn to nimmen, forliest it de
gelegentheit it folksaerdige op to fieren ta de hillichste hichten,
haldt it op as apart folk to bistean, en wirdt it dos twongen op to
gean yn, gear to ranen mei machtiger naesjes: de utkomst is, det it,
koart nei it forlies fen syn iennichst uteringsmiddel, syn siele
kwytrekket, sunder fensels dy fen in oar derfor yn it plak to krijen.
Ik wiis op de Grinzers en de East-Friezen, dy’t, praktysker fen oanliz
as wy hjirre, hjar lokkich priizgje meije om it bisit fen in
fruchtberder yntellekt, en dy’t sunder us twinkeljende marren en
ruzige walden ek minder bihindere wirde fen de twivel, dy’t altomets
it gefolch is fen in kreftich-untwikkele fielingslibben--masters yn
suver tinken en fen klear ynsjuch, en dy dennoch suver neat yn it stik
fen cultuer ta stan bringe kinne. Hja forlearen hjar biwende fryske
sprake, en net earder as it hjar slagge is, mei uthaldend arbeidzjen
en bitrouwende moed, hjar leech-dutske gearspraken op to fieren en to
untwikkeljen ta in weardige selsstannige tael, scille hja wer apart,
nou net mear as fryske, mar as friso-saksyske stamme rjuchtstreeks oan
in greater cultuer-gebiet dielhawwe.

Hjirut folget ienfaldich en sunder omhalen, det de striid for de
fryske tael fierd wirdt ut soarch for en yn it bilang fen it Friezene
folk, det foroardiele en delstaet wirde scil ta de rang fen in
tjirmjend en sukkeljend, ommers heal-bloedich, lid fen ’e
Great-Leechlanske stamme, koart nei ’t it syn egene sprake forlear.
Mar ek is it maklik yn to sjen, det dizze taelstriid it alderbest en
kreftichst fierd wirdt net ut in wittenskiplik bitinken--b.g. det it
for de witnis sa spitich weze scoe, det sok in ald-Germaenske tael it
bistoar--noch ut in sin for hwet ald is en biwend--men scoe den ek
stride moatte for de earizers, de klinkebaitsjes en sa--mar ut in
waermbloedige en ynlike ljeafde for yens eigen folk. Ja, it stiet by
my fest, det de fryske biweging der allinnich by winne koe, as sokken,
dy de tael redde wolle inkeld om in wittenskiplik bilang, hjar mar fen
us ofjoegen, om ’t hja dochs net forsteane ho’t in Fries syn tael
achtenearre sjen wol, en faken dos bisocht binne mei in bihyplike
healslachtigens.

Dit is it swiere stik, det men yn ’e forflein hundert jier fen fryske
taelbiweging--forflein ja, as hiene se mar in deimennich bistean, sa
leech en sunder fortuten--nea net oandoaren hat: iepen en moedich nei
it folk sels ta to gean, it to wizen op hwet as folk syn plicht wier
en it oan to fiterjen ta in warbere fordigening fen ’e rjuchten, dy’t
it Frysk as tael hat, om ’t men ealge, det de fryske ljuwe binijd
redendiele scoene: „Ho is dochs ditte, det wy de tael biwarje moatte,
om us eigen wezen en siele to redden? wy hawwe dos yet in apart
bistean? wy binne dos yet in selsstannich folk? hwerta regeart men us
den ut in Hollanske haedsted wei?” Ik wit net, eft it folk yn wierheit
yn syn gehiel ea sa redenearje scoe, en my tinkt det, al nimt de
nasjonale fieling ek noch sa folle yn kreft ta, in separatistyske
oanstriid (under Hollans hearskippij wei) dochs to’n earsten net as in
earnstige muchlikheit biachte hoecht to wirden; mar dit wit ik wol,
det, wier it gefolch fen in nije nasjonale oplibbing, dy’t needwindich
mei it fieren-fen-folkswege fen de taelstriid mank gean moat, ek in
greatske en heechhertige halding tsjinoer Hollan, al untstie der
wriuwing en ofkear, al stjurde men frysk-nasjonale keamerleden nei
den Haech en al rop men yn it iepenbier de stipe yn fen it Ingelske
regear, det dit alles, ho bigreatlik ek, better tocht wirde moat as
det it folk, syn plichte forwaerloazgjend, him earst tael, den eigen
siele kwyt-makket. Waling Dykstra hat it folk for de tael yn it spier
bringe wollen mei syn Winterjounenochten--syn doel wier treflik, mar
de gefolgen fen syn skreppen wiernen inkeld achting for him sels, in
unbidich gelaits en in net bjuster oannimmelike wilte, en de
opfetting, det it Frysk nearne for doochde as for leech-by-de-grounske
redenaesjes en aerdichhedens. Piter Jelles--men kin syn namme net
neame as mei spyt en mistreastigens: hwennear scille wy hjir wer sok
in striidfeardich sjonger oanskogje!--seach klearder, en joech as syn
bitinken, det it Frysk allinnich redden wirde koe troch in
folksbiweging, mar wirke der sels allike min oan mei as de forfalman
Hof, dy’t soks biskreppe wol mei geastleaze rymstikken, unbigryplike
sonnetten en opsettelik-falske redenaesjes. It Alde Selskip is to tige
ynnommen mei syn egen treflikens, om him sa to reorganisearjen, det it
yn wierheit yn folksselskip wirdt, det in weardige folksstriid liedt--
somlike liberale Haedbistjurders wirde al bleek om ’e noas, as hja om
sok in ruzige maitiidswyn, sok in skriklikens tinke--, inkeld de
Soasialisten as de Zee en van der Zwaag, dy’t de unmisbere kreft fen
it folk op wearde witte to skatten, en aldergeloks hiel it Kristlik
Selskip, sjugge de tastan klearder.

De fryske taelstriid is alderminst in hopeleas undernimmen, en as men
aloan it folk wize wol op syn eigen wearde, syn eigen aerd, det de
tael fen neden hat as it yn syn suvere fryskens bistean bliuwe scil,
den haw ik op de utkomsten sok in lokkich bitrou, det men neffens my
oertsjuge weze mei it sels op ’en dur sunder Ingelske stipe of to
kinnen, ho dy ek aloan weardearre scil. Is men ut persoanlike ef
steatkindige bitinkings tsjin op it ynroppen fen Ingelske stipe, den
is men lykwol ek sunder genede der op oanwiisd to dwaen, hwet ik niis-
krektsa yn bitinken joech.

Hjir komt yet in oare saek op it aljemint. Men wit, det ik as eindoel
fen de taelstriid fordigene haw de hearskippije fen it Frysk op fryske
groun, wylst it Hollansk inkeld as bytael biskoge wirde scoe, om sa ek
mei de oare dielen fen it Ryk fieling halde to kinnen. Yndie scoe
neffens my dit de ideael-tastan op us erflike kriten weze, det in
untwikkele Fries, eltsenien dy’t bihalven it leger underwys yet in
algemien-untwikkeljende cursus trochmakke hat, syn eigen tael, it
Frysk, alhiel under de knibbels hie, fen it Ingelsk foldwaende ofwist
om it moai flot sprekke to kinnen, sa’t er yn hiel de wrald nearne
forlegen hoechde to stean, en fen it Hollansk genoch, om it alteast
goed fetsje en leze to kinnen. Mar al is dit it jongfryske eindoel,
hjirut folget alhielendal net, det wy hjoed-de-dei al bigjinne moatte
oan to stjuren op amptlike ientaligens en in skrikliken heibel en
kabael utjaen, om foartdalik yn skoalle, tsjerke en rjuchtseale us sin
troch to driuwen, der ’t in aldermalste en for it Frysk wier-wier
neidielige opskoer fen untstean scoe. Hwet nedich is, is die-kreftige,
fiks-trochsette, moedige mar rigelmiettige arbeid, en for de beide
utersten fen soarchsume en opkearende forsichtigens en hirdrinner
dearinnerij hat men yen mei de measte hoedenens to mijen.

Ik neam dit efkes, om to forklearjen, ho’t ik by al myn biwundering en
foldwaning dochs in bytsje biwyldere wier, do’t ik fornaem, det in
mennich fen it jongerein yn ien fen us liedende fryske lichums al
bigoun wiernen oan to stean op amptlike ientaligens, der ’t de lieders
bliken fen joegen lang net ofkearich fen to wezen,--en det hja derom
yn it Karbrief fen hjarren forieniging opnommen hawwe woenen, det it
doel fen it lichum u.o. wier: „De fryske tael wirdt de ienichste
amptlike tael fen Fryslan”. Ik fyn wrychtich-wier gjin wirden om myn
blidens oer sok in manlik en ynfrysk undernimmen to uterjen, mar
dochs, frjeonen, yn myn wirk haw ik de winskelikens fen sok in
hastigens nea net fordigene, en ik leau hast, det wy op dy wei, as wy
alteast gjin folsleine steatkindige revolusje winskje, net sa folle
fortuten for it Frysk bihelje scille, as it tsjinwirdich wol kin. De
wyt-moarmeren wente mei syn kante pylders en syn ryk byldhouwirk, dy’t
fier, tsjin de blauwe kym oan, omhegen riist op de brede rech fen dy
gouden-glanzgjende kling is dochs al net yn in uremennich to birikken,
en needlottich kin it sels wirde, as men al foartdalik by it bigjin
fen de wei, dy’t omhegen laet en dos swier is to bigean, rint ut al
yens macht.

Det der wirk dien wirde moat, in protte wirk, is dudlik; my tinkt,
_lit us bigjinne mei, elts nei syn kreften, derta mei to wirkjen det
it Frysk op fortsjinstlike wize brukt wirdt as in weardige kinst- en
cultuertael, en safier as wy mar in bytsje kinne, der op oanstean en
der ta bydrage, det yn safolle mulk iepenbiere en bysundere skoallen
Frysk jown wirdt as tafek, det it preekjen-yn-Frysk mear algemien
wirdt, en det der einlings ris in fryske kranie utkomt_--in ding, der
’t nei hundert jier fen „taelstriid” (hwer de fryske kreft bleaun is
yn dy tiden?) de tiid sa njunkelytsen dochs wol ris for kommen weze
scil. Binne wy safier, den, jimmeroan ofgeande op it strieljende doel,
in folgjend diel fen de baen: ik jow grif myn unthjit, det men op my
rekkenje kin, as ienris dit ta stan brocht waerd.

Buten det it gefaer fen to wrimpene hastigens en bloisterigens
sadwaende alhiel weinommen wirdt, biedt it utstel, det ik hjir joech,
net sunder det it my moeide, det ik net fierder doarst to gean, dit ek
to weardearjen foardiel, det it sokken under it alderein, dy’t yet
biswier meitsje it fen my fordigene eindoel oer to nimmen, sa dwaenlik
makke wirdt for de mienskiplike saek nest en mei us to arbeidzjen.
Sels immen as Dr. Schepers, dy’t by us de faeiste pasjint is oan
Groot-Nederlandmany scil, as ik my net slim forsin, gjin biswier hawwe
hwet ik niis-krektsa skeanprintsje liet, as de plicht fen de fryske
taelstriders to biskogjen.

* * * * *

[2] It opstel „Us taelstriid” is skreaun as in forfolch op haedstik IV
(Us taelstriid) fen it wirkje „De Jongfryske Biweging” (Bergsma,
Dokkum).




III. IT ALDE SELSKIP.[3]


It mei my gind weze, hjir yetris to forklearjen det, hwennear ik praet
oer it „alderein” ik alderminst skriuwers as it trijemanskip Dykstra-
fen der Meulen-Wielsma op it each haw, mar de hearen fen it
„middellaech,” de lieders fen in fjirtich, fyftich jier, dy’t nei de
dea fen Waling Dykstra hope hienen hjir de hette hoanne uthingje to
meijen, en hjar net sa botte rom yn ’t liif fiele, as hja tinke oan de
kreftiger jongeren. It moast einlings unnedich weze, hjirop to wizen,
om ’t it dochs wol fensels sprekt, det gjin forstannich minske it yn
syn holle helje scil to fjuchtsjen tsjin in laech, det for in part al
forstoarn is en for in oar diel him ef buten us fryske mienskip haldt
ef it jongerein mei frjeonlike en weardearjende wirden ynhellet.

Nou scoe der hwet tige moais barre kinne, as de alderen dy’t ik miende
oan it ein fen it foarich haedstik, us kreftdiedige meiwirking ek wier-
wier fortsjinnen, oars sein, as hja jierren mei uthaldende moed for de
fryske saek yn it spier stien hienen, sunder eigen foardiel en oansjen
to biachtsjen, en sa, det hja hjar yn hjar ynderlik de mearderen en
riejaenders rekkenje koenen fen it jongerein, det safolle minder ryk
is oan weardige bifinings. De tsjin-natuerlike tastan, det unpartidige
en frysk-fielende minsken noutydlings iepen as hjar oertsjuging
utsprekke, det it jongerein yn bitsjutting for de fryske saek fierwei
de alderen oertroevet, easket in foech bisprek, der ’t it ut bliken
dwaen scil, det soks net leit oan butenwenstige treflikens fen ’e
jongeren, det mar tige deistige minsken binne, as wol oan de
undeugdelikens fen it alderein.

Yn ’e rin fen ’e tiid hawwe de ljue, dy’t winsken it ien ef it oar fen
it Frysk to undernimmen--faken wier dit de wei om sels hwet oansjen by
it folk to krijen--hja mochten den ek noch sa unbitsjuttend fen
ynsjuch en kribintich weze, hjar jown nei it Alde Selskip, det forlet
fen lieders hie, scoe it alteast wirde hwet it winske to wezen: it
liedende fryske lichum. Mar krekt om ’t men under dizze „lieders”
alderleije eleminten ynhelle hat, dy’t it nea net fierder as
sljuchtwei lid bringe moatten hienen, is njunkenlytsen de lieding
kommen yn de unfeste hannen fen unbitrousume minsken. Dit scoe nou
neat net slim weze, as de Algemiene Gearkomste mar de posysje ynnommen
hie fen in Keamer tsjinoer de minister-rie, sadet hja hwa ’t
unweardich achte wirde moasten en dos de fryske saek yn diskredyt
brochten, sunder omhalen nei hus stjure koe: mar dizze Gearkomste,
hwaens wirkeleazens yn Fryslan hast sprekwirdelik rekke, wirdt yn
haedsaek allinnich bisocht troch de frjeonen en trawanten fen dizze
unwinskelike lieders, troch ljuwe dy’t mar ljeaver net tsjin de ald-
biwende, mar tomoge sleur opkomme en fen somliken, dy’t hjar mei
mismoedige biresting mar by it gefal deljowe. It is skoan to bigripen,
det in mennich, dy’t sok in rin fen saken mar min noasket, mar dy fen
oanliz to bidest of to aristokratysk binne om diel to nimmen oan de
forneamde gearkomste-ropperij mar ljeaver net forskine, en giet it
hjar mei it Selskip hwet al to mal, hjar earder fen dit lichem
ofjowe.[4]

Omdet der by in Algemiene Gearkomste dos yet fiersto min krityk en
opposysje bistiet--hwet hiel hwet oars weze scoe, as de kriten hjar
stik for stik hearre litte koenen--bliuwt almeast it Haedbistjur, ho
bryk it den ek gearstald weze mei, unforoare. Mar it sprekt fensels,
det sok in dwaen for it oansjen fen it Selskip, det stoere wirkers en
gjin swiete praters fen neden hat, net bifoarderlik is, en it hoecht
yen den ek neat to binijen, det it Selskip noutydlings net mear
biskoge wirdt as in liedend _frysk_ lichum, hwet spitich is, mar neat
oars as egen skild. For immen, dy’t ealget mei hokfor mienings en
forhopings dit Selskip eartiids oprjuchte is fen us kreftichste
taelstrider, Harmen Sytstra, moat dit weze om syn selsbihearsking to
forliezen, en der net mear om tinkend, eft hwet er seit ek kwea bloed
sette kin, de swiet-petearjende, ljeaf-mulkjende en den wer lud-
bearende hearen syn gleonens yn it glanzige antlit to keilen.

Om gjin unnedige ergernisse to jaen, der ’t wer in heap heibel fen
untstean scoe en dos skea for de saek fen Frysk scil ik der net ta
oergean om, lyk as ik wol ris op in Mienskipsgearkomste dien haw, op
de leden fen it Haedbistjur stik for stik in krityk to jaen: fest
stiet, det ek de minder weardigen under hjarren laet wirde fen de
treflikste mienings, en, dienen hja fen it Frysk nea hwet goeds,
safolle tsjoeds hawwe hja dochs ek net utrjuchte, det hja fortsjinje
foar hiel it fryske folk op it iepenbiere skandebankje delplakt to
wirden. Derby komt, det it net hjar eigen skild is det hja keazen
waerden yn it Haedbistjur fen dit Alde Selskip: tiden lang hat, hwet
men neame koe it skriftekindich dilettantisme yn Fryslan meibrocht,
det men fen immen, dy’t skielk oan it haed stean scoe fen it Harmen-
Sytstra-Selskip, en dermei yn ’e foarste rigen fen de fryske
taelstriders, it foldwaende achte, det er wier in fatsoenlik man,
foldwaende mei it Frysk op ’e hichte, om it sunder al te grouwelige
flaters skriuwe to kinnen, en det er bliken joech, de rekkenboekjes
fen ’e legere skoalle mei fortuten trochwirke to hawwen--wier men
notaris ef haed fen de ien as oare skoalle, soks joech yen al
foartdalik in skoandere kans. Hjirtsjinoer scoe ik, en mei my wis alle
klear-tinkenden easkje wolle fen hwa ’t roppen wirde ta it liederskip
yn ’e striid for it beste det Fryslan hat, det hja minsken wiernen mei
djippe tael- en kinst-fieling, det hja, skreauwen hja sels Frysk yn
kranten en skriften, bliken dienen, fen it Albiwald sa bijeftige to
wezen mei suvere fieling en haechlik liet, det men hjar namme ek yn
dit stik neame koe mei earbied--det hja minsken wiernen fen djip-frysk
karakter, ynbannich en fen dy restige uthaldende kreft, dy’t Fryslan
troch it lijen, Ingelan troch it lok laette fen tweintich wikselrike
ieuwen--mar boppeal--det hja minsken wiernen, bisiele mei sok in
ynlike ljeafde for it folk fen Fryslan, det hja it haldden as in
skande, hjar tael to biskogjen as in aerdige tiidkoarting yn de heal-
forlerne urkes, dy’t der oerbliuwe fen in swiere dei wirk. Ik kom wer
op myn earste sizzen: fen de lieders fen it Harmen-Sytstra-Selskip
scoe ik, hie ik it for it sizzen, easkje, det hja hwet yn hjar hienen
fen Harmen Sytstra syn geast.

Yetris, ik wit det de hearen it goed miene, net mei my, mar mei de
weardigens fen Frysk, mar hwa ’t noutiids it Haedbistjur fen it Alde
Selskip biskoget en hy sjucht der gudden sitten dy’t hiel Frysian om
hjar sloppens mei de finger neiwiist, sa’n ien bigreatet it wol hwet,
det wy der net nea takommen binne yn it Haedbistjur fen us greatst
frysk-kindich lichem inkeld sokken to nimmen, dy’t men sunder biswier
ef kinstners ef gelearden ef folks-Friezen neame koe.

Wier, ik scoe gudden fen dizze hearen, as hja yndie hert hawwe for it
Frysk en dy tael achtenearre sjen wolle, as hja it mei my iens binne,
det de fortsjinwirdigers fen us biweging ek keardels weze moatte, for
hwa ’t men mei nocht yens hoed ofnimt, oanriede meije dochs kontint to
wezen mei it foarsitterskip fen in krite en for it Haedbistjur to
bitankjen--hwent allinnich ljue as de Clercq, Sipma en Sytstra (sj. de
Taheakke side 34) binne der op hjar plak neffens bitsjutting en wirk,
oanliz en warberens en wy hawwe yn sokken as Ds. Cuperus, Jiff.
Kloosterman, Dr. Schepers[5] en Sj. de Zee wol minsken, dy’t gans mear
dogge ef dwaen kinne for de saek fen Frysk.

Lit de gearstalling fen it tsjinwirdige Haedbistjur dos romte for hiel
hwet fromme winsken, net minder is soks it gefal mei de Algemiene
Gearkomste sels, dy’t lyk as forline jier alderdudlikst bliken die,
der gjin eigen oardiel op nei haldt, mar slaefsk him deljowt by it
unwize getjirch fen in pear Gearkomste-roppers lyk as de hear Canne.
Ik scil de leste net mear warskogje, det er, troch de mitige en
bikaeide Hof aloan to fordigenjen--it hearskip is der sels net ta yn
steat--himsels mei izeren kjettings festsmeit oan in libben lyk, noch
det dizze oanbidderij fen in allinnich troch syn wanwit oereinbliuwend
despoat in man fen karakter unweardich is--hwent ik bin der wis fen,
det er him aloan fierder jaen scil op dizze omlegen-liedende wei, ta
skea fen him sels en syn bitsjutting for it Frysk. Troch it unredsum
bigjinnen fen de hearen Hof en Canne, en troch hjar skild allinnich,
is de Wykbled-saek gled fortribele (sj. de Taheakke, side 35) en scil
de Algemiene Gearkomste faeks sels gnuve meije oer in bigreating mei
in tokoart as utkomste--hja hawwe, om sels kening kraeije to kinnen,
gjin fortsjinwirdiger fen ’e nije biweging yn ’e redaksje opnimme
wollen, hwertroch de greate Mienskipsmearderheit oan hjar krantsje net
meidwaen koe--mar dochs kin der gjin twivel oan bistean ef de hear
Canne scil, pratend for himsels en for Hof, de Algemiene Gearkomste
oan ’t forstan bringe, det de fortuten fen hjar undernimmen wundere,
himelske moai binne. En dizze hege forgearringe scil, in bytsje
mismoedich yn ’t earst mei gauwens it as in foarrjucht biskogje, det
troch it tadwaen fen Hof en Canne hjar hwet sinten untpule binne, en
de gearkomste scil eingje mei in psalmgesjong, hweryn dizze boppe-
ierdske machten oansocht wirde ek fierders de jildelike offers fen it
Selskip oannimme to wollen.

Bihalven de oanwezichheit fen tsjinkearende kreften yn it Haedbistjur
en it miskearjen fen egen, selsstannich oardiel en roune krityk by de
Algemiene Gearkomste, is der yet in tredde flater, dy’t for syn diel
skild hat oan it yn diskredyt-reitsjen fen it lichum det Harmen
Sytstra bidoeld hie as in fruchtber bounen fen alle soannen fen
Fryslan. It is de troch-en-troch sike, oflibbe en knoffelike
ynrjuchting fen it Selskip sels, det, troch in ynlage fen in
ryksdaelder to foarderjen, it for de fryske mindere man undwaenlik
makket nei syn formogens de skriftekindige bloei fen syn lan to
stypjen, dertroch in foriening wirdt fen allinnich de hegere stannen,
en dy den yet neat oars wit to forearjen as nuversoartige
jounspretten, der ’t men faek steapels fen flauwichhedens op
trochwrakselje moat, ear ’t men oan ’t dounsjen ta is, en in
forfomfaeid giel krantsje, like slop fen ynhald as goar fen uterlik.
Tsjinwirdich hawwe wy in lichum fen ik leau in lyts 2000 leden,
jierliks in ryksdaelder offerjend _net_ oan de goede saek fen it
Frysk, mar oan unsmakelike komeedzje-spylderij en oan de triomf fen ’e
hearen Hof en Canne, wylst in foriening fen 20.000 minsken, dy’t
byneed elts in kwartsje-joegen--it klinkt raer, mar ik nim it om
deselde opbringst to halden--alteast wol tsjienris sa bimoedigjend,
diekreftich en heilsum weze scoe. It Selskip is hwet hiel folle
oertsjuge fen syn eigen treflikens, scil der nea net oan wolle, det op
hiel de wrald der ien lichum to bikennen mei steviger, fikser en
praktysker ynrjuchting, en forearet to folle de ald-biwende sleur om
fen in lytse wiziging wit te to wollen, mar oars scoe ik it de
earnstige rie jaen woile, ris to sjen nei organisaesjes as de S.D.A.P.
en de Hielunthalding en derfen to learen, det men sunder de macht fen
hiel de naesje ienfaldicht neat birikt. _Lit men bigjinne, mei de
ynlage fiks omleech to bringen, byneed tsjin jildelike forgoeding de
stipers to winnen fen fryske folkssprekkers as Sj. de Zee, to
bisiikjen alteast yn eltse gritenije en safolle mulk yn elk fiks doarp
in ofdieling to krijen, it liberalisme farwol sizzend om de
demokraetsy to tsjinjen--lit men in Algemiene Gearkomste bilizze,
inkeld bisteande ut fortsjinwirdigers fen de ofdielings en lit men den
einlings ut it Haedbistjur oan kant sette, hwa der net yn thus hearre,
as hja alteast ut eigen oanstriid net gean wolle._

Ek hjir winskje ik net, det men holderdebolder to wirk gean scil; in
stadige, mar rigelmiettige groei is my best, mits der den ek mar in
untwikkeling is, en wy de kleare bliken fen foarutgong sjen kinne,
ynpleats fen det ien nei it oar, earst it underwys, nou de
wykbledsaek, skielk wer hwet oars fortutteazet. It Selskip scil
rekkenje kinne op kreftige stipe fen alle Jong-Friezen, ek fen my
sels, op bitingst det men gjin ofgoade-tsjinst biwiizget oan
fordraeide persoanlikhedens, de wierheit hilde docht, earnstich
bisiket dit eigen lichum to genezen en yn stan to halden, op bitingst
foaral, det men mear dwaen, skreppe, wirkje wol.

Mar as men wer, lyk as forline jier, op de meast hunlike en rouwe
mannear de geast fen Jong-Fryslan, det is de dei fen moarn, det is de
moarnsloft en de maitiidswyn, mislediget en sear docht, as men net
inkeld us, mar it Aibiwald sels untearet troch de forearing fen it
falske en de bilaking fen it weardige, den meije de dieden fen hwa ’t
yn Grou forgearre weze scille, komme oer hjar egen holle en hja scille
hjar egen deaklok let, hjar egen lykrede halden hawwe.

* * * * *

[3] Opstel III wirdt jown as in forfolch op Haedstik I (Ynlieding) fen
„De Jongfryske Biweging.”

[4] De hear Sytstra hat my fornijd, det under in speech fen de hear
Canne, hwaens namme yn dit stik goedoanskreaun stiet, de goe-minsken
ienris bigounen to grommeljen fen unfordildigens, do’t de redener soks
net biachte, stadich weiwaerden en letter op folgjende A.G. net wer
opkamen. Men neamt soks, as ik it wol haw: „bifoardering fen
bilangstelling yn Frysk”.

[5] Ik neam him, om ’t it breanedich is det it skriftekindich elemint yn dit
„Selskip for Fryske tael- en _skriftekennisse_” better fortsjinwirdige wirdt.




IV. G. POSTMA.[6]


It hat forline jier net de earste kear west, det hja, hwaens wird yn
it Selskip heal wet is, it fortsjinstlike hounsk bijegenen, en it
ungeve, det den almeast ek ungefaerlik is en der ’t men gjin
forheftigen krityk fen hoecht to wachtsjen, ta de stjerren omhegen
tilden. De earlikens twingt my hjiroan ta to foegjen, det soks net to
forklearjen is trochdet hja, hwet der ek barre mei, aldereast hjar
egen posysje winskje to bistevigjen, mar it meast mei oan to nimmen,
det hja, dy’t jierren allinnich stien hawwe en yet jimmer miene, det
ek nou hjar ynsjuch it iennichst-krekte is, dertroch machtleas makke
waerden yn de weardearring fen eat, det moai fier fen hjar eigen
tinkbylden ofwykte.

Men hat my bylein, dat ik minsken as W. Dykstra en de Halbertsma’s
gjin genoch eare taswaeide, en myn andert is, det it my undwaenlik is
myn feste miening, det hja as Friezen great, mar as kinstners lyts
west hawwe, ek mar yn it minst to foroarjen. Ik jow my der net by del,
det sleur en alderwenst meibringe wakker to bearen oer de tigens fen
de ien ef oar syn wirk--ik nim gjin inkeld oardiel oer, ik wol sels
siikje nei hwet ik as moai en kreftich forearje en hwen ik det, ek by
de earnstichste wil, yn somlike skriften net fine kin, den scil gjin
macht buten de dea my bihinderje kinne, rounut to sizzen, det sok wirk
gjin weardearring fortsjinnet en det it in mislediging is fen de kinst
en fen al it hegere, det der yn ’e minsken libbet, flauwichhedens en
ofbrukte plattens dichterlik to neamen. Oan ’e oare kant scil ik, as
der immen de earme fryske skriftekennisse forrike hat mei earnstich en
weardich wirk, hok in kiel men den ek opsette mei oer syn
eigenaerdigens en syn stiifholligens, as ik sjuch det sa’n ien
jimmeroan min en hunlik bijegene waerd, der op wize det sok in
wierheitsfordraeijerij yn in soun Fryslan net op syn plak is, en det,
hwa ’t hjiroan meiwirket, him djip yn syn ynderlik to skamjen hat. Mar
ik wol graech, det men ynsjucht, det deselde sin for hwet ik as rjucht
biskogje, dy’t my twingt mines by to dragen om it botte en plompe
unrjucht, immen as de hear Postma jier op jier oandien goed to
meitsjen, my ek oanfiteret der mei klam tsjin op to kommen, as men
seit det Dykstra syn tinkstien fortsjinne, net om hwet er for it
fryske folk, mar om hwet er for de kinst bitsjutte. Hwent soks is in
grouwelige ljeagen.

Det de hear Postma hyn-efte-nei net dy weardearring underfoun hat,
dy’t him as weardich skriuwer, as iverich taelbistudearder en as man
fen ynfrysk karakter takaem, kin him net lizze oan it folk fen
Fryslan; syn iennichste wirk fen hwet greater tal bledkanten, de
„Swealtsjeblommen” koe net yn steat weze de oandacht fen rommer
kringen for de dichter fen Moarmwald op to easkjen, en de fryske
foarmannen, dy de weardigens fen dit wirkje dochs wol sjoen hawwe
moatte, hawwe it om redens, hjarsels better bikend as my, nei de herne
fen it forjit forwiisd. Fierders binne der tal fen fersen, forhalen,
oersettings en opstellen fen him forskynd yn skriften as De Bijekoer,
Swanneblommen, Forjit My Net, For Hus en Hiem en Sljucht en Rjucht,
wylst der yn hiel Fryslan suver gjin algemien noch pleatselik bled
bistiet, det dizze skriuwer net in skoft under syn meidoggers rekkenje
kinnen hat. Mar ek dit wirk kin net as in tige unfolslein byld jaen
fen hwet de hear Postma biskrept hat, en ik scoe it earnstich
bitwivelje, eft er der wol ea ta oergien wie oan al dizze bledden by
to dragen, as hy yn de ien ef oare fryske periodyk genoch romte foun
hie, om him frij-ut en selsstannich to uterjen--it sprekt fensels,
det as yens wirk op sok in wize forsielle rekket, dit net bifoarderlik
weze kin for it oansjen fen de skriuwer sels, en sa kin men den it
folk fen Fryslan ek gjin forwyt meitsje, binammen net omdet de
uteringswize fen dizze skriuwer jimmeroan tige persoanlik en syn
skriuwtrant lang net maklik west hat.

En dochs bigrypt men yen net goed, ho’t de jeften fen. Forjit-My-Net (it is
wier, men forklearret det hja net folle lezen waerden) dy dochs, ho’t
de samler ek syn best dien hat om hjar fiks op peil to halden, genoch
rimelderij en genoch unweardich proaze bifette hawwe--b.g. de
rymstikken fen J. Rypma en de „Drankjes”--rigels as de folgjende net
bysunder opfallen binne:

  „Platoniske ljeafde jowt skierkert de jeugd;
  Dyn klange wier ljeaflik, brocht kostlike freugd,
  Bigean nea it dwylpaed, nea dichte op ’t krewei,
  Nim harpe as ’t need hat, sa bliuwste us nei . . . ”

  „Stil steatelik stjerte yn njuefolle nacht,
  Ljeaf lonket de moanne yn preal en yn pracht”

der ’t dochs, unforskillich eft it kinst is ef net, in lud yn
trochklinkt, hwerut men bigrypt, det de skriuwer fen de sa hildige
rimelderij we west hawwe moat.

Fen de dei of, do’t ik my yn it Frysk bigoun to jaen, haw ik
jimmertroch field, det ik hjir it wirk for my hie fen immen, dy’t
eigen wegen keas en it forsei hilde to bringen ut alderwerst oan hwa
’t soks net fortsjinnen, haw ik altyd ean hawn, det der hjir immen
spriek, hwaens streevjen lang net earnstigernoch biachte is en hwaens
wirk eigentlik nea net mei frjeonskip neigien waerd. Do’t ik de
Swealtsjeblommen yn my opnimme koe--de klang en muzyk sels fen rigels,
dy’t fen ynhald neat net butenwenstich binne, is faek fen in bysundere
ljochtens en haechlikens--rekke ik der mear en mear fen oertsuge, mar
hwet ik net bigriep, wier ho’t it dochs to forklearjen weze mochte,
det der mar sa’n bytsje fen dizze skriuwer yn boekwirk forskynd wier,
oant ik fornaem, det de hear Postma, wirch wirden omdet der for him
dochs nearne romte biskikber wier, in hiele steapel hanskriften
foreare hie oan de Provinsiale Bybleteek to Ljouwert.

Dit seit faeks net folle, mar for my haldt it hiel hwet yn. Lit men
yen der sels ris yntinke, det men jierren en jierren dreech en
unforsetlik arbeide hat for de redding fen Frysk, det men der sels fen
oertsjuge is, det yens wirk it opnimme kin yn wearde for tael en for
kinst tsjin det fen ’e jimmeroan bijubelen, det men wit yn it stik fen
taeluntwikkeling it moai fier brocht to hawwen, det men den yet gjin
romte fine kin om de fortuten fen yens undersiik en yens untwikkeling-
as-skriuwer earne iepenbier to meitsjen, en det men einlings der ta
komme moat, yens hanskriften om se for it neiteam net forlern gean to
litten, presint to jaen oan in Bybleteek. Men fielt, soks bringt as
men de saek fen Frysk earnstich nimt en net as ljeafhawwerij biskoget,
striid en fortriet mei en as men wit, det men det net to tankjen hat
oan unweardigens fen yens wirk, mar om ’t men yen de weelde gint fen
in eigen karakter en in eigen miening to hawwen, den is sok in
bifining net de rjuchte, om yen it libben sjen to litten as in fjild
fol moaijens en ljocht.

Alhowol de fryske foaroanmannen, binammen wer Haedbistjurders en hwa
’t de krite Ljouwert hjitte to lieden, nou dochs skoan wisten det it
wirk fen Postma, net wier, hy mocht den in nuver man weze en sa, dochs
. . . net . . . hielendal . . . weardeleas . . . wier, alhowol dizze
hanskriften yn 1907 al oan ’e Bibleteek tastjurd waerden en dizze
hearen fensels op ’e hichte halden wirde fen de oanwinsten fen de
Provinsiale--wier ik, anno 1916, njuggen jier letter, de earste dy’t
it wirk soarchsum neigyng, oardene en op lysten brocht: earder hie men
der net nei omsjoen. En dochs wierne der spillen by, der ’t ik nea net
fen ealge hie det hja yn Frysk bistienen, wirk fen wezentlike
letterkindige wearde, en dochs is de fryske skriuwerij, lyk as dy foar
1915 bistie, troch dizze samling op syn minst in tsjien presint riker
wirden (sj. Taheakke, side 36).

Men scil der by fine „Olive-en-Ikebledden”, de kreftige fryske psalme-
biwirkings, frij wol, mar yn kinstwearde en yn bitsjutting for it
Frysk sunder foarbihald de beste stichtlike poezije, dy’t der yn hiel
de foarige ieu op Fryslans fjilden untstie. For dizze samling hie de
skriuwer stipe oanfrege by it Alde Selskip, det lyk as jimmeroan wer
tige rynsk wier mei unthjit, mar det, op groun det de skriuwer it
bistie „hin” to bruken for „him”, „sind” for „binne” en--omdet de
titel nei de miening fen de hearen forwaend wier--hwet scille dizze
krudige krityske bioardielers in ergernisse field hawwe, do’t hja in
„Klankboarne”-doopte bondel under eagen krigen!--him der mar ljeaver
wer for weiwoun. It miskearre der yet mar oan, det it Haedbistjur de
hear Postma op in gearkomste untbiede liet, om him oan it forstan to
bringen, hok for foroarings der yn oanbrocht wirde moasten om it wirk
alteast genietber to meitsjen--fen immen as de hear v.d. Burg, dy’t
better op ’e hichte is fen maitiidsboelgudden as fen fersekinst, kin
men soks best oersljuchtsje, mar det minsken as Ds. Cuperus, en, as ik
my net slim forsin, sels Dr. O. Postma hjar net mei foarsje tsjin sok
in gedoch forset hawwe, liket my dubeld bigreatlik.

Hwer mei it dochs wol oan lein hawwe, det de Haedbistjurders ynpleats
fen in talint, der ’t de measten fen hjar sels net by yn ’t skaed
stean koenen, weardearjend to forwolkomjen en to stypjen, sok in
ofwizende halding oannamen en mei al hjar kreften meiwirken, om dizze
skriuwer de grize leane fen it forjit yn to traepjen? Faeks, omdet de
hear Postma der net for to finen is, nei it folk ta to praten en
_det_ Frysk skriuwt, det hy sels it meast yn oerienstimming mei it
wezen fen us tael, it suverst en it weardichst achtet, sadet it wol
ris offalt, syn wirk like flot to lezen as Dykstra syn teltsjes--mar
men scoe dochs hoopje det de foaroanmannen genoch bisleur oerhalden
hawwe, om hjar hjir net troch fen ’e wize to bringen. Faeks omdet net
alles hwet hy skreau en dichte, earste-rangs-kinst wier--mar as hy op
syn minst is, bliuwt er yet jimmer in stik heger stean as hwennear
Dykstra yn ’e bidelten omtoarket, en is er under ynfloed fen in
wezentiike bisieling, den is it sotternij him mei Waling to forlykjen,
ek al is de leste op syn best. De iennichste forklearring is dizze,
det de skriuwer ten Moarmwald him net winske to bugen, der iepen op
wiisde, det der yn Frysk gjin skriftekennisse, mar inkeld skriuwerij
bistie, det it Frysk wirdeboek op syn best in net moai glossarium
neamd wirde moast en det de Selskipsdeugden binammen bistienen yn de
fryske flagge, de poalske lansdagen en de skoane kofje--men hat de
hear Postma, ik siz it mei oertsjuging en nei soarchsum undersiik fen
syn bitsjutting en syn striid, nytge en systematysk bijegene op de
meast heechhertige mannear, om ’t er it bistie krityk ut to oefenjen
en allinnich foreare, hwet neffens him as goed en nommel en weardich
eare wirde moast.

Det yn Fryslan it Fries-wezen lange tiden biskoge is as hwet
gefaerliks en unhillichs, is in tastan, der ’t de hear Postma aloan
fen to lijen hawn hat en dy’t de Jong-Friezen mei de measte
trochsetting en fuleindigens bistride scille, oant er folslein oerwoun
is en it oprjuchte, selsstannich-manlike en ynbannige fryske karakter
hjir wer foreare wirdt as it iennichste aerd, det de soannen fen us
lan foeget. Allinne sa is it to forklearjen, det noutiids de hear
Postma en de Jong-Friezen neistenoar steane, hwent yn it stik fen
kinstideael en yn de opfetting, ho’t us taelstriid fierd wirde moat,
bistiet der twisken him, dy de conservatyfste, en us, dy’t de
radikaelsten binne under de frysk-fielenden fen us tiid, gans
forskeel. Mar hwer ’t wy de bliken sjugge fen jierrelange studzje en
nea net oerjaende striid, hwer wy in wezentlik frysk karakter mette yn
syn stoere stanfestens en syn birette trochsetting, der scille wy op
soks mei earbied wize, ek al witte hwa ’t noutiids yet as
foaroanmannen neamd wirde gjin wirden to finen, om hjar protteligens
en nidigens to bidudelikjen. Ik hoopje de „Olive- en Ikebledden” fen
’e hear Postma yn ’e rin fen dit jier yn ’e Mienskipsutjeften op to
nimmen, en mei de stipe fen myn frjeonen ek fierders to bisiikjen it
unrjucht, eartiids oan him bigien, nammens it jonge Fryslan yet sa
folle dwaenlik goed to meitsjen. Mar det somlike foaroanmannen him,
de man fen it kreftich karakter, fen butenwenstige studzje en tige
bitsjutting for us skriftekennisse, troch it oannimmen fen hjar
heechhertige, dos unweardige halding, tritich jier lang buten it
fryske libben stjitte wollen hawwe, om ’t er hjar deistich baitsje him
net oantwinge woe, det liket my in flater ta, dy’t breanedich ris
oantsjut wirde moast, om it rjuchte ljocht falle to litten op hjar
frjemdsoartige Dykstra-forearing. _En_ de ofsidigens, der ’t hja
bliken fen joegen as it Postma oanbilange, _en_ de dweperije mei
„Walingomme” as dichter en kinstner (sj. Taheakke, side 38) kin men
yen allinnich bigripe mei dochs oan to nimmen, det hja elkenien dy’t
hjar yn wearde oertroevet, biskogje as gefaerlik for it eigen oansjen,
hwertroch beide ofsidigens en dweperije hjar bitsjutting forlieze en
folslein weardeleas binne.

* * * * *

[6] Dit opstel is miend as nu. XX fen de yn ’e Ljouwerter Krante
forskinende rige „Fen Fryslans Fjilden” en wol as in yntermezzo
twisken „De nijere persoanliken” en „De fryske tachtigers”.




V. SPEKTAKEL[7]

Nou ’t ik it wol winskelik tink, myn miening oer de fordraeide
redenaesjes, der ’t Hepkema syn lezers eltse wike bliid mei makket,
hjir mei in wirdmennich ta to ljochtsjen, moat ik wol wer fen
foarenoan bigjinne en yetris de gearfettings ofskriuwe, der ’t ik
eartiids myn opstellen oer Hof mei ofsletten haw:

1. Om ’t it diel fen ’e „K!ankboarne”, det trochgean wol for djip-
field dicht, al dalik bliken docht to bistean ut in heap unwiere,
rombommige utering, hwerfen eltse ynlike fieling skou is, docht men
forkeard en is men unbinlik jinoer it wiereftich talint, as men de him
deryn uterjende rimeler Hof forearet mei de dichternamme.

2. Om ’t it oare diel bistiet ut breklike oersettings en rymstikken,
dy’t hjar ek net utjaen wolle for mear as det, kin sels de meast
ynskiklike krityk net de miening uterje, det mei de „Klankboarne”
praet weze kin fen in forriking fen us skriftekennisse.

3. Om ’t de mislearring fen ’e biweging fen 1905 foaral hjiroan ta to
skriuwen is, det de hear Hof, howol dekadint fen ’e tachtigers,
oannommen waerd as hjar lieder op it fjild fen taelstriid en
letterkinde, is it net dudlik hwer ’t de fortsjinsten fen de nou
bispritsen skriuwer to siikjen binne, en kin him alteast to’n earsten
for syn streevjen yet gjin liedende posysje taskikt wirde.

4. Allinne den scil de hear Hof yn steat weze ienris minder unsuver
wirk to jaen, as er, weromkommend op syn unbiredenearre sels-
forearing, en war dwaende him hwet suverens en restigens fen utering
eigen to meitsjen, mei de die tajowt, det syn rombom fen eren net
fierder biachte hoecht to wirden.

Howol dit ofwizend oardiel dos forfette wier yn tige restige en
goedmoedige wirden, hat de hear Hof, hwaens earsucht eltse biskriuwing
to boppe giet en dochs lyts bliuwt, omdet der in greate liedende idee
by him miskearret, himel en ierde bisocht op stelten to setten om de
goe-ljuwe derfen to oertsjugjen, det er dochs wier-wier in baeskeardel
wier. Oan it ein fen „De Jongfryske Biweging” haw ik syn twa earste
oanfalien ofslein, dy’t scoene men hoopje, de lezer wol sa goed yn ’t
unthald bleaun binne, det it oerstallich is se fen nijs wer op to
ikkerjen, en ik wol dos allinne to binnen bringe, ho’t ik myn oars
faeks neat to maklik opstel dochs bisleat mei wirden fen in
formoedsoenjende geast. Nei oanlieding hjirfen hat it hear bisocht,
mei my frede to sluten, mar hy kaem oan mei sokke aldernuverste
bitingsten, det ik, al haw ik myn fordildigens by dy underhannelings
lang biwarre, de yndruk krige dochs mei immen to dwaen to hawwen, dy’t
fen syn journalisterij hwet yn ’e beanne rekke wier, hwerom ik net op
syn praetsjes yngien bin. It hjiroer fierde brieveforkear fynt de
lezer yn de Taheakke, side 38 fen dizze brosjure.

Do’t de man fen ’e Gaestmar den sjoen hie, det er mei persoanlike
lekskoaijerij op my net ta syn doel kaem, d.w.s. de lezers de yndruk
by to bringen, det ik mei myn oardiel de planke mis west hie, achte er
it winskelik, op to halden mei syn persoanlikhedens, omdet det dochs
de spuigatten utroun, en nou ris tige sakelik to dwaen, troch net mear
my persoanlik, mar de hiele jonge biweging oan to fallen. De stakker!
hwent nou joech er him dochs wol sa op gled iis, det men him syn
bidroefd-lytse kansen, hjir in oerwinning to biheljen, al dalik op in
briefke jaen koe--ommers de biweging is in bern fen yet gjin twa jier,
en ik leau net, det Jan yn dit stik sa mei underfinings seine is, det
er nou al mei wissichheit utmeitsje koe, ef der in rakkert ef in fiks
jongfeint, in soldaet eft in prefester ut groeije scoe. Alle herten
lykwol nei sines ofmjittend, en bitinkend, det er sels ek ienris as in
unskildich boike yn ’e widze lein hat--ik hie him fest gjin tutsje
jaen wollen, hear! hy scil altyd wol alderheislikst moarte hawwe--naem
Janneman syn bril, striek mei de han om syn kin, seach ris tige
weetlik en bigoun do de fornoege wrald as syn oardiel to witten to
dwaen, det dit Mienskipsbern mank gyng oan Hollanske syktme. It wier
suver om to bisouwen, hwent nimmen wier der yet ea efter kommen, det
der hwet oan dit bern miskearre--mar Jan, tige yn ’t skik om syn
snoadens, praette en praette mar troch, oant de wrald yn sliep eamele
wier en it bern wekker, det, sadre it Gaestmar nest syn widze stean
seach, as fensels de tonge utstiek en de fingers op in hwet
eigenaerdige mannear oan it ein fen de reade lape brocht . . .

It is slim to leauwen det immen sa unredsum weze kin, mar it is de
keninklike wierheit, det de hear Hof yn wit ho folle artikels neat
oars bieeamele hat, as det dizze biweging hjirre krekt itselde wier as
de tachtiger yn Hollan en, omdet men dit for in komplemintsje oansjen
koe, det dy leste sa gemien west hie, sa smoarch en unhuer . . . .
burfrou, jy scoene jo der net yntinke kinne ho yslik. Men moat
sikerwier de hear Hof weze om it kinststik ut to fieren, yn in
feansjier neat to fornijen as ien inkeld ding, en den yet dit
iennichste ding bistean to litten ut twa grouwelige unwierhedens.
Hwent to’n earsten hat de tachtiger biweging Hollan alteast in mennich
wezentlik untstjerlike kinstwirken jown, en is it oan hjar en hjar
allinnich, det Hollan it to tankjen hat tsjinwirdich net buten de
kinst fen hiel de biskaefde wrald to stean, sadet hja as men inkeld
freget nei de weardigens  for de kinst, neamd biheart to wirden yn
priizgjende en forearjende luden; oard sprekt it fensels det in Fryske
biweging, der ’t de taelstriid jimmeroan in wichtich diel fen
utmakket, yn aerd noch yn wezen by in hollanske forlike wirde kin,
wylst men tagelyk skoan bigrypt, det de tiidsgeast fen 1915 him wol
uterje moat yn in oare wei en mei in oare stimme as dy fen in
fiif-en-tritich jier lyn. Men scoe allinnich fen in oerienkomst
twisken beide prate meije, as wy mei opsetsin it wirk fen ’e
tachtigers sa soarchsum en sa hoeden muchlik neifolgen; mar yn pleats
fen by hjar yn ’e skoalle to gean, steane wy under oerhearskjende
ynfloed fen us eigen tiid, en lyk as fensels sprekt, as wy ea
kinstwirken  jowe fen bliuwende weardij oan dit folk, det soks
eigentlik net fortsjinne hat, den scil det wirk weze, hweryn de fryske
geast fen 1915 him tige klear utsjongt, de Hollanske  fen ’80, dy’t wy
earder ut ’e wei gean as det wy hjar ynhelje scoede, net yn it minst.
De hear Hof scil nei alle wierskyn fen ’e wize rekke weze troch in
pear uterlike omstannichhedens, dy’t Fryslan op dit stuit net mei
Hollan allinnich, mar mei hiel de wrald mienskiplik hat, lyk as it
brukme fen it sonnet, det tsjinwirdich in nije triomftocht haldt troch
hiel Jerope, en det ek wy, under ynfloed binammen  fen ’e tsjinwirdige
jonge Ingelske skriuwers, nei us beste kreften bioefenje. Ik scoe him,
om ’t ik it goed mei him foar haw en him letter yet wol graech ris oan
’t wird hearre wol, oanriede meije ris hwet minder studzje to meitsjen
fen ’e tsjinwirdige hollanske skriftekennisse, dy’t by my net botte
fortsjinstlik is, en dy’t hysels hjir dos ljeaver net bisiikje moast
nei to bauwen mei syn details-utpikerjende forhalen lyk as „de Greate
Striid” der ’t eltse oanfieling fen greatme en fen striid oan
miskearret en mei syn unbigryplike  rymstikken; mar lit him ris goed
Ingelsk leare, sa’t er gjin fersen fen Longfellow[8] yn syn
oersettings hopeleas toknoeit,  lit him ris neigean hok for wirk
tsjinwirdich de periodiken der oan ’e man bringe en soarchsum
undersiikje hwet it moaije en suvere deryn is, en lit him den ris
bistudearje  hwet ik oant nou ta oer kinstsaken skreaun haw,
bistudearje en net sa’n bytsje oerflakkich leze, lyk as er wend is to
dwaen. Hwent hwet de hear Hof jowt oan „kinst” en „krityk” is sok in
yllindich ljeafhawwerijwirkje, sok in heislik geknoei om ut syn
meagere geast hwet fieling en hwet forstan to parsen, sok in faei
gepraet, bimongen mei de nedige waenwizens, minderweardige
sitate-forfalskerij en platte algemienhedens, det it sels for
opsettelike folksmislieding  yet to hol en to leech is. (sj. de
Taheakke, side 41). It lyts bytsje achting, der ’t ik fen spriek oan
it ein fen „de jongfryske Biweging”, dot it like det it him ynmoed
wier him to forbetterjen, is wer alhiel fordwoun troch syn ivige
draeijerijen, dy’t him dochs to sterk lykje to wezen--en for my sels
biwarret er inkeld in bytsje wichtigens, om ’t ik yn him sjoen haw ta
myn great fortriet en myn pynlike forwundering, ta hokfor
unoprjuchtens somlike Friezen--lit my hoopje det er in utsundering
is--komme kinne, byhwennear immen hjar iepen wiist op hjar brekken en
as hjar lyts-feninige earsucht to djip yn hjar moed biwoartele sit, om
hjar de wil ta forbettering to litten. Sels foar Gods rjuchterstoel
scille minsken fen sok slach yet unwierheit en falskens sprekke.

Mar koe it yen dos net noflik oandwaen, det dit hear alhiel ut eigen
forkiezing wike op wike for it folk fen Fryslan yn syn himd stean
gyng, en al haw ik wier net de iennichste west, dy’t suver
mistreastich waerd fen sok in kruperige draeijerij, oars waerd dit
do’t Gaestmar it fjild romme, en in meagere hynsteslachters-knol it
striidpark ynriden kaem, hwerop yn in resting, dy’t him fiersto rom
siet, sa’t er elk amerij yn twa stikken like to fallen, en mei in
lanse, dy’t by ungelok yn syn eigen broeksbokse festheakke wier,
nimmen minder as de Keninklike Alde Hear Hepkema sels. Hy moat al
aerdich fier hinne weze en ik leau fest, det er mei it each op syn
hege jierren, der ’t it forstan altomets ek net better fen wirdt, mar
better yn in maklike stoel by de smoute hird sitten bleaun wier,
ynpleats fen nou as in mismoedige geast ut it gref to bisiikjen it
forline wer libben yn to bliezen en de strieljende dei fen hjoed to
dwestjen. Men kin yens meilijen mei him net sa fier driuwe, det men
him alles grif forjowt--hwent al die it ek bliken det er op syn alde
dei neat to best mear leze kin (praet er net aloan fen net bigripen?),
oan ’e oare kant is er dochs yn him yet genoch fen syn alde natuer
bleaun om in lytse unkrektens to bisiikjen. Alhowol ik forline hjerst,
nei roai sahwet in moanne twa-trije, foar ’t er oan it profitearjen
sloech, do’t ik dos yn ’e fierste fierte gjin aen hawwe koe hwet er
fen doel wier, al forklearre hie myn fers „Nachten en Dagen” allinnich
as oefenwirk to biskogjen, sadet ik, moast ik it by myn wirk fen
letter lykje, it mysels unwaerdich forklearre--like goed winsket dit
nommele hearskip der gjin rekkenskip mei to halden en jowt er steapels
sitaten ut dit fers, det yndie net maklik noch suver fen utering is,
om sa to biwiizgjen det . . . it hiele jongerein unbigryplik skriuwt.
Hwet ik oan dichten nei dit fers skreaun haw is lykwol sa klear en
ienfaldich fen forklanking, det in bern wol fetsje kin hwet der field
en sein wirdt--mar krekt hjirom kin de aldman dit net bruke, en docht
er restich, as bistie it alhiel net, wylst er foarfart mei jimmeroan
stikken oan to heljen ut in dichterlike sang, dy’t nimmen my mear
oanrekkenet. Fierders leit er him der tige op ut, om yn neifolging fen
syn baes-feint Hof my dingen yn ’e mule to lizzen, dy’t ik nea net
neamd haw, myn wirden for de helt to fordraeijen, sadet men der ut
leze moat hwet ik op gjin foetten en fiemen nei bidoelde, en myn
biskogings alhiel ut hjar forban to skoerren, sadet hja mear
bjusterbaerlik en frjemd as wier oandogge.

Sa siz ik: „Al meije de Halbertsma’s en Dykstra for it Fryske folk
hiel hwet bitsjutting hawn hawwe, kinstners wiernen hja alderminst” en
de alde hear Hepkema ropt „Hear’ jim wol? hy seit det it nullen en
prullen binne!”--ik skriuw „Der bistiet in djipgeand forskeel twisken
it Hollanske en Fryske folksaerd” en de echo galmet „Hy wol Fryslan
selsstannich meitsje en ut it Ryksforban weiskoerre”--ik forklearje:
„It scil in weardich ding weze, de Ingelske skriftekennisse soarchsum
to bistudearjen, hwent it is de rykste fen hiel de wrald en Ingelsk en
Frysk is nei oan enoar bisibbe” en de aldman swaeit mei de pook boppe
syn holle en kraeit „Hy wol Fryslan meitsje ta in diel fen it Ingelske
ryk”--ik siz myn wearze fen hwet unhuer, ungeef en unwier is yn moai
kreftige wirden en it Keninklyke Hearskip makket der ut op, det ik
eigenwiis bin en neat doch as skellen en rachen. Ik hald der net fen
to sedemasterjen, en ik wit wol, det ik like goed as eltsenien myn lek
en brek haw, mar for de alde hear Hepkema, om hwa ’t it my fortriet
docht det er him yn ’e kruddamp jown hat, hoopje ik det de geasten fen
al de ljeagens, de fortocht- makkerijen en de fordraeijings, dy’t er
tsjinoer my brukt hat ef syn feint Hof bruke liet, net om syn leger
stean scille as er faeks mei gauwens us ierde forlit, hwent den scoe
syn stjerbed net restich weze. Mar om ’t ik sels yet jong bin en myn
eigen kreften fiel, en oertsjuge bin det ik efter my mear as ierdske
stipe haw, kin ik der net ta komme in breklik aldman, det for my in
ungelikens partur is, to bistokeljen mei de macht fen myn hate en de
fuleindigens fen myn wird, en derom nim ik hjir ofskie fen him, mei de
forklearring det mocht er him er biswierd fiele troch hwet er my op
syn alde dei neijown hat, ik wis net tsjin him yn it gerjucht gean
scil en him jerne forjow, hwet ik to forjaen hawwe mei.

De oarsaek fen hiel dizze strideraesje mei al syn minder- weardigens
en unginstige ynfloeden for it oansjen fen Frysk, is nimmen oars as de
hear Hof, dy’t howol er sels wit det en syn wittenskiplik geknoei en
syn fersen-hokus-pokus „gerichtet” is, to folle mei lytse earsucht
bisocht waerd om it swijen to dwaen ta syn eigen ungevens, en mei al
syn kreft to bisiikjen, eft er den alhiel net yn steat wier hwet
betters to jaen. Mei him hoecht men gjin war to dwaen my to
formoedsoenjen, nou net en nea; al moat de striderij twisken us ek yet
in tweintich jier en langer durje,[9] ik doar it best to bistean,
wittend, det as de gefolgen for it Frysk fordjerlik weze mochten, soks
oan my net to witen weze scil. Elts bisiikjen fen tredden, de saek
twisken us beiden to bisljuchtsjen, scil om ’t ik yn him immen sjuch
sunder karakter en sunder moed, sunder witnis en sunder kinst, fen my
biskoge wirde as in wearzige bimoeisucht, as in tsjinoer my heechst
unfrjeonskiplike en misledigjend-hunlike die, hwent ik kap dizze myn
rjuchterhan, der ’t ik dit mei skreau, ljeaver of as hjar, dy’t faken
field hat de suvere waermens fen in frjeonskiplike handruk, sok in
minske ta to rikken. Tidelike forbetterings scille fen my, nou ’t ik
sjoen haw det dit sims in mei opset-sin fen him oannommen halding weze
kin om ynfloed oer oaren to krijen, net mear biachte wirde en earst,
as der jierren oer forroun binne sunt er de leste ljeagen yn ’e mule
naem en de leste kear in oar bilastere, scil ik restich en
unforskillich sizze: „Det biheart dos ta it forline, det is dos dea”.

* * * * *

[7] Dit opstel waerd skreaun as in forfolch op haedstik VI (De Jongfr.
Biw. en G.J. Fenema) fen „De Jongfryske Biweging”.

[8] Dit slacht op de „Libbenspsalm”.

[9] Dochs sjucht it der net nei ut, det ik hjir mei gauwens wer oer
bigjinne scil; in pear frjeonen fen mines, dy’t my al lang forsocht
hawwe my dizze saek ut ’e hannen nimme to meijen, hwet ik oant nou ta
wegere, om ’t ik net fen pleitbisoargers hald, scille de kommende
fjouwer, fiif jier yn myn plak licht de striid trochsette, sadet ik my
den hjir net mear oan hoech to jaen.




VI. TAHEAKKE.


_Oanteikening by side 18 rigel 17:_

De halding, fen ’e hear Sytstra jinoer my oannommen, kin net sunder
foarbihald earlik en rjuchtut neamd wirde, hwet maklik to forklearjen
is, om ’t Hof eartiids tige by him yn ’e graesje stie. Hwet ik him it
meast kwea ofnommen haw, wier det er tsjinoer my myn earste wirk, det
ik sels net oars as oefenwirk biskoge (ut hwet der bard is mei myn
opstel oer syn Heit, kin hy dit wol it best witte), danich priizge,
wylst er op ’e foarige A. G., lyk as men wit, do ’t er in mennich
ginstige wirden brukte oer ir wirk fen de jongeren, oan tafoege det
men net mei it wirk fen ’e jongste under it jongerein--en det wier
ik--oankomme moast. Oer myn fers „Nachten en Dagen” skreau er my „--en
ik moat sizze, det it mei myn sin in gnap stik wirk is. Ik stel it to
mear op priis, omdet it wer ris in stik is yn in nij „genre”, en it
nei myn sin tige nedich is dat wy de bruksumens fen us tael for alle
soarfen fen poezije biwize. De alliteratie yn it gedicht, dy heart
fensels yn in fers as dit, is oer it gehiel tige slagge. Ek de tael is
flink Frysk en de bylden goed foun,” wylst er oer Rinke Tolman, Sj. de
Zee en sims sels oer Piter Jelles in unginstich oardiel joech. Dochs
hat er de twa earste, howol er hjar wirk foroardiele, do ’t „Fryslan”
forlet fen kopij hie mei wille ynhelle, en wier syn halding do der yn
it Haedbistjur it utstel dien waerd my as fortsjinwirdiger fen ’e
nijste biweging yn ’e redaksje op to nimmen, slopper as ik ea tinke
kinnen hie en for my ien greate toloarstelling.

Sa is ek syn forklearring, det er yn ’e petearren twisken him en my
aloan bisocht hie, de underskate partijen tichter byenoar to bringen,
by de wierheit troch. Fen de Halbertsma’s sei er, det men hjar yn
wearde halde moast, om ’t hja it folk oan ’t lezen brocht hienen, mar
in skoft letter die er my, do ’t er de ynhald fen de „Rimen en
Teltsjes” fen nijs of oan soarchsum like troch to gean, to witten, det
dy samling him nou lang net meifallen wier. Waling Dykstra en Schepers
kamen der by him jimmeroan bikaeid of en oer de hear Hof, dy’t oars,
oan him to hearren, wol aerdich flot skriuwe koe en in heap wirden
wist, dy’t himsels sa njunkelytsen untgien wiernen, joech er ienkear
dit snedich oardiel: „Hy is faek in trime heger stean gien as er
hearde, en ek wol ris, der ’t hielendal gjin trime mear wier”.

Hwet er yn F. M. N. sei, det ik him yn in skeef ljocht set hie, troch
syn unginstich oardiel oer it boun Hof-Canne mei to dielen, en det er
it lang sa slim net miend hie, moat ik perfoarst untstride; ik haw
dizze saek krekt meidield yn de wirden, sa ’t hja twisken us to praet
kommen wier. Dit alles rekket lykwol allinne him en my persoanlik, en
hat mei syn bitsjutting fen it Frysk, dy’t sunder mis tige is, wier it
allinnich mar om de restige festens, der ’t er as soarchsum samler fen
F. M. N. tritich jier syn stille wegen mei gyng, neat to meitsjen; yn
it Haedbistjur is hy mei rjucht in heech-halden persoanlikheit.


_Oanteikening by side 18 rigel 37:_

Oant nou ta haw ik fen myn sibben op fryske kriten, sels fen sok- ken,
dy’t der sims yet hjar meiwirking oan jowe, yet net ien goed wird oer
it wykbled „Fryslan”, noch hwet de ynhald, noch hwet de technyske
utfiering oanbilanget, to hearren krige. Nei tweintich numers is de
rispinge sa bidroefd, det it hast net minder kin; de praetsjes fen ’e
hear Sytstra sels, sims sawier bislutend mei de mo- rael yn in rym op
it ein, lyk as eartiids yn ’e boekjes fen „Groot- moeder verhaalt”,
wirde net lezen en binne, howol der sims hwet ynstiet der ’t men yens
foardiel mei dwaen kin, ungenietber skreaun; de fersen fen Rinke
Tolman binne stjitterich fen rhythme en ungever fen ynhald as men fen
him forwachtsje mocht, en allinnich de dichten fen Hylke Sjonger, dy’t
lykwol wer fiersto folle jowt om spontaen to bliuwen, bringe altomets
hwet fortsjinstliks; de berne-rubryk fen Canne is mear in noflike
utspanning for greate minsken, dy’t wer ris oan hjar bernetiid
weromtinke wolle, as det it de bern, dy’t de del- bugende en min efto
mear gekoanstekkerich-oanstelderige toan skoan fiele moatte, haegje
kin; de hear Sipma kin der net ta komme, syn wirk to jaen oan in bled,
det op sok in wize bistjurd en forsoarge wirdt, ef hy is yn sliep
rekke lyk as hast eltse lezer; it wirk fen ’e hear Hof wirdt
foldwaende teikene troch dit iene sonnet, det men op plakken yn it
Hollansk oerbringe moat ear ’t men efter de miening komt:

  As dichters dwale, giet it hjarren as bern,
  Dofhudich-dwers, dy’t doch, djip-ynlik witte,
  Det se evel dogge, en ’t goede paed forlitte,
  En dy’t fensels hjar tsjoed komme yn to sjen.
  As dichters dwale, gean se net forlern.[10]
  _Der wall’t hwet[11] yn hjar, dat scil bute mjitte
  Untwyk siikje, en hjar lieten scille utjiette
  Ludwirden langstme[12] om . . . rjucht hjar wei to tsjen._
  As dichters doarmje fier fen folk en lan,
  Om ’t frjemde sprake en frjemde steden wonken,
  Om ’t frjemde leare fet krige op ’t forstan
  Foar ’t siele en sinnen yet _de weelde dronken
  Fen ein-folksaerd, doch gloeije yn ’t hert syn[13] fonken
  En ’t[14] loget ienris op yn felle bran._

Oanbilangjend it wykbled „Fryslan” haw ik oanstriid it oardiel fen in
frjeon oer to nimmen, dy’t my sei, det it wichtichste fen dit orgaen
neffens him wier, der er it oant en mei nu. 10 yn ’e breedte dernei yn
’e lingte opteard tastjurd krige.


_Oanteikening by side 24 rigel 17:_

  In lyts diel fen hwet der fen ’e hear Postma op ’e Prov. Bibl. is,
  neam ik hjir.

  Oarspronkelike fersen:

  Uneindichheit, kantate.
  Johanniade, fers op Johannes de doper.
  De Loads.
  Wrakseljen mei God.
  Ynbylding.
  Olive- en Ikebledden (greate samling, 221 siden).

  Oarspr. proaze:

  In leske yn opfiedkunde.
  In net unnoflike dream.
  In sauntal skriften mei mingelwirk.

  Oersettings:

  Latyn;  Coniuratio Catilinae fen Sallustius.
          Captivi fen Plautus.
  Gryksk; Cyropaedie fen Xenophon.
  Dutsk; Wilhelm Tell fen Schiller.
  Angelsaksysk; Wetten, wirden fen kening Arthur, de Sefaerder.
  Fierders ytlike ut Noarsk, Deensk, Platdutsk, Fransk, ltaliaensk,
  Hollansk.

  Toaniel:

  In frjemde ein yn ’t bit.
  Sa giet it.
  De undergong der Fryske frijheid.

  Fen syn psalmen lit ik hjir folgje syn „Oertinking” oer de
  tongerpsalm (XXIX):

    OERTINKING.
                                              Psalm XXIX_a_,
    De Heare is op komste yn syn grimhitigens! . . .
      It swark bilukt alhiel, de loften rinne gear
    En wirde oerstjur, unrestich, steaplje op
      En trilje for Syn lud, Syn freselik gebear.
    De Heare komt en hen! in earste sein wirdt jown
      Troch flugge winen, dy syn kommen der forklearje;
    ’t Onmietlik wetterrum het tynge krige en
      Al fierder flecht de stoarm, det men Syn komste earje,
    Holboljend fierder, fier de djippe flakten yn
      Fen woestenijen dy dat inkle wird fornimme,
    En op de flecht siaen det men ’t fierder ’t witte kin
      De greate ierdskief oer fen east oan westerkimme.

    O freeslik is de komst’ der heechste Majesteit!
      Buch leech en dimmen del, o alle ierdske Machten;
    Jaen glorie en jaen heil, en fiel den klear, en fiel
      Jim’ lytsens, der ’t jim dochs Syn Greatens hjir net achten.
    Buch del, fal plat foaroer yn ’t stof: de Heare komt,
      En syn onmietbre macht scil tel de ierde heare;
    Forblikk’ is jimme macht, o Greaten, en forkniesd:
      Jaen oan God Zebaoth den sterkte en jaen eare.

    De seen fiele mei de marren djip it wird
      Det fen de stoarm utgie en tille nei omhegen,
    En bruzjend, skomjend stouwe wylde weagen foart,
      En statte en treffe enoar, en luke enoar omlegen,
    Mar jeije wer foarut, wytskomjend mei gebear
      En sels de dining fen it wetter fielt it triljen,
    Allyk dy weagen dy hjar sette nei it stran,
      En ’t hele wetterflak is oandien, is oan ’t riljen,
    En teiknet sels yn djippe kolken of
      It freeslik firmamint det fiur en tonger spelle,
    Sa spoakrich en sa swart, as gie de Hear foarby,
      Omfiemjend weach oan weach, se fen syn komst fortelle.
    Noch gie gjin Hear foarby; ’t wier louter ’t earste sein!
      Onrestich mei it swark der driuwe ek en jeije,
    En wetterkoppen stouwe en gule mei gebear
      En tsjustre wolkens sels it sinneljocht forjeije.

    Al helle stoarm ek oan, al gult dy mei gebear,
      Skumbekket ek de mar en giert de woestenije,
    Strak sakket hja ta’n briis, den ta in bolle wyn,
      En yn det leaf gesus scil de ierd syn Heare krije.
    Doch noch is alles swart en spoakrich en de wyn
      Raest bolderjend en pakt de ceders det se knikke,
    En tilt se en wrikt mei kraft, en ploft se mei in smak
      Op ’t skodzjend ierdryk det nou kleije mei en snikke.

    De bergen skodzje op hjar feste pylders en
      Hja trilje en beevje op it foetstik, ho ’t hja bogen
    Op himelsheechte en op sterke en greatens, ear’,
      En ek it cederbosk slacht der yn ljochte logen.
    It ierdryk beev’t en skokt en skrikt; de feste groun
      Trilt as in popelbled en lukt yn djippe tearen;
    Gniist sa in ungroun hjir, der krinklet ek de groun,
      O de ierde beev’t en bucht for Aller Hearen Heare.

    De skrik slacht ek it dier; de bange reen gean
      Yn kloften op de flecht om earne skul to finen,
    En freze slacht hjar oan yn ’t hetsich yngewand,
      En driuwt de frucht untidich of. De pinen
    Fen kreamenswea net fielend, gean hja dol
      De woestenijen yn en lokje oare kloften,
    Hja freezje Syn gesicht en ’t hiele ierdryk fielt
      Syn komste as woestenije, as bergen en as loften.


_Oanteikening by side 26 rigel 21:_

Men wit, det ik, dy’t yn Waling Dykstra wol net in kinstner, mar dochs
in great Fries wit to sjen, der alhiel gjin biswier tsjin haw det men
him mei in tinkstien earet, binammen net, as men sok in hildeteiken,
lyk as de foarsitter fen it Alde Selskip oanjoech, winsket to
biskogjen as in eare oan al de striders for it fryske sin en for us
tael. Mar earnstich kom ik der tsjin op, det as men it teiken ynwijt,
der minsken oan ’e foet derfen stean scille, dy’t Dykstra, do’t er yet
yn libben wier, op de minste en hunlikste mannear misledige hawwe,
omdet dit unoprjuchtens is en ljeagen, en sa hiel hilde hjar wearde
binimt. Ik neam hjir nou allinnich de hear Hof, dy tsjinwirdich om
Dykstra tsjin my ut to spyljen, oankomt mei alle mulke wearzige
flaeikerij oer de ald man, en dy’t eartiids Walingom sa bistokele, det
dizze tsjin ien fen myn frjeonen hwaens namme ik re bin to neamen, him
utliet: „Jan fen ’e Gaestmar is it, dy’t my noch ris yn ’t gref helpe
scil.”

Om ’t ik boppe Dykstra syn gref gjin striid oangean wol, ear ’t ik der
ta twongen bin, scil ik fen alles hwet my yn dit stik fen frjeonen en
forearders fen Walingom to witten dien waerd, hjir neat mear meidiele.
Mar as ik sjuch en fornim, det skielk der wer ljuwe, dy’t eartiids de
Holwerter leechlein hawwe en bisocht, him op ’e eftergroun to triuwen,
bigjinne to bearen oer hjar Dykstra-ljeafde om dy tsjin us skreppen en
skreevjen ut to spyljen, den scil ik my oer de gefolgen net
bikroadzje, en iepenbier meitsje, hwet my winskelik taliket. As men
lyk as de hear Canne, rountrantet det men nei de ofstjerte fen W. D.
in lang tillegram oan syn famylje stjurd hat, en den mient det soks
yen nou dochs ek wol rjucht op in plak jowt yn ’e redaksje fen Slj. en
Rj., och soks is faeks hwet berneftich, mar dochs net min ef
gefaerlik. Mar der binne oare dingen--en ik wit hokker minsken by it
lezen fen dizze oanteikening bleek om hjar noas wirde. Hja begripe dos
nou, hwer ’t hja hjar oan to halden en hwet hja nei to litten hawwe.


_Oanteikening by side 23 rigel 16._

Dit brieveforkear liz ik de lezer hjir foar mei de frage, eft der fen
my net alles undernommen is, om yn dit stik fierdere strideraesje to
mijen, en eft ik yet fierder gean kinnen hie, sunder unwier to wirden
en my sels to koart to dwaen:

                                              Ljouwert, 23 Sept. 1915.
I. Oan ’e Hear D. Kalma.

Ik forsiikje Jo, de neifolgjende forklearring op papier to bringen, to
datearjen, en to underteikenjen, en se my den takomme to litten:

„Ik forklearje hjirby, yn to sjen, det ik in myn krityk yn ’e
Ljouwerter krante oer it wirk fen ’e hear Hof (Jan fen ’e Gaestmar)
fiersto fier gien bin, en ytlike wirden brukt hab, dy’t ik net bruke
moatten hie. Ik forklearje fierders det soks my moeit.”

Ik scil ont Tiisdei 28 Sept. ta tiid dwaen. Hab ik de forklearing den
net, den scil ik my wer as frij man biskogje.

Op utstellen om foroaringen it stik oan to bringen scil ik net yn
gean. Fierders moat ik frij habbe en halde, om der mei to dwaen hwet
ik wol.

De hear Sytstra scil jo dit brief tastjure. Ik ried jo oan, om der mei
him oer te praten, as jy der ut jo sels net ta komme kinne om to
dwaen, hwet ik Jo hiir forsiikje.
                                                    (w. t.) J. J. HOF.

                                               Ljouwert 26 Sept. 1915.
II. Oan ’e Hear J. J. Hof.

As de winsk, ta oerienstimming to kommen, by Jo like oprjocht is as by
my, hweroan ik nei it lezen fen Jins brief wol efkes twivele haw, den
liket it my dochs ta, det wy mei bombaerje fen oratoryske
forklearrings krekt neat birikke scille, en det allinnich in ein makke
wirde kin oan ’e fen us fierde polemyk, trochdet ik as myn bitinken
utsprek, det ik to‘n earsten Jins wirk as Frysk skriuwer dudlikernoch
bihannele haw en trochdet Jy utering jowe oan Jins miening, det ek Jy
fakernoch opkommen binne tsjin myn kritiken en de hiele jonge
biweging. Hwent it is hiel klear, det as Jy foart farre mei it
iepenbier meitsjen fen stikken as „De nije richting ensf.,” ik
forplichte weze scil, net langer as kritikus en like min for my sels,
mar as lieder fen ’e jonge biweging en for us bigjinsels, yn in rige
nije artikels dertsjin op to kommen. Om ’t Jy sels forskate kearen
forklearre hawwe, yn letterkindige opfettings net sa bjustere fier fen
us of to stean, en sels njonkelytsen ek wol ynsjen moatte, det Jins
oannimmen fen liedende tachtiger ynfloeden hielendal ynkrekt is--it
scil jo faeks bikend weze, ho’t men likernoch 1885 de jonge ljuwe der
jimmer fen biskildige, det hja ienfaldich de greate Ingelsken ut
Shelley’s tiden neifolgen--scoe ik sikerwier net bigripe kinne, hok
for biswieren der yet tsjin sok in modus vivendi bisteane.

Fierders sprekt it fensels, dat der troch my yn gjin gefal in
forklearring jown wirde kin yn hokker wirden den ek, as Jy der net in
forklearring fen Jou side tsjinoerstelle oer Jins wize fen bistriden
yn Jins artikels „Unwirdige Krityk” en „De skiednis fen in sonnet”, om
’t men oars tinke mocht, det ik, inkeld ut langstme om ta
oerienstemming to kommen, it unskiklike yn dy stikken wol
oersljochtsje woe. Hjiroan moat yet tafoege wirde, det forklearrings,
lyk as den dien wirde scoenen fen Jo en my, inkeld slaen meije op de
niis-neamde artikels fen Jins han en it sechde haedstik fen myn
forhanneling, sa det dos myn kritiken der ’t ik gjin fierder debat oer
tastean mei, buten biskoging bliuwe moatte, om ’t ik ienfaldich ynwier
weze moast, as ik sei det ik ynseach to fier gien to wezen. Om ’t ik
dos neat fen ’e ynhald fen myn kritiken weromnimme kin, en deroan
allinnich tafoegje, hwet ik al die yn ’e noat op s. 78 en oan ’t ein
fen haedstik VI fen myn brosjure--en ik likemin meistimme kin, det myn
toan to skerp wier (hwent sa faken ik mij ynlik ergerje, bryk ik as
fensels minder ljeawe wirden, hwet ik lokkich achtsje, yn pleats det
ik my moeit, om ’t derut meiien bliken docht, det de ergernisse
oprjocht is), sjoch ik gjin kans in forklearring hjiroer to jaen, dy’t
Jo bifrediget en dochs net ljeagene is. Fensels bigreatet it my wol,
det de ynhald fen ’e „Klankboarne” net sa wier, det ik der wirden fen
achtinge for oer hawwe koe, om ’t ik hiel hwet ljeaver wirdearjende as
ofbrekkende kritiken skriuw, hwent it is for my makliker, utering to
jaen oan biwundering as oan lytsachting . . . . . .

Forklearje kin ik sadwaende allinnich, det ik fen bitinken bin, det
nei „de Klankboarne”, hweryn de goede rigels to tellen wiernen, de
dichter-yn-Hof hwet kreftiger is bigoun to libjen, hwerfen it gefolch
is, det Jy yn ’e leste tiden sims in better fers skreaun hawwe, sadet
wy net sunder hope Jins takomst as dichter tomjitte sjen kinne. Ik bin
re soks to dwaen yn it iepenbier, sagau Jy dernest forklearje yn to
sjen, det Jy yn Jins artikels „Unwirdige Kritik” en „De skiednis fen
in sonnet” by my driuwfearren oannamen, dy’t men allinnich fynt by
ljuwe fen min ef sunder karakter en det it den ek bliken dien hat, det
sok siikjen nei minderweardige motiven by my gjin foech joech.

Mar yetteris: it best komme wy ta oerienstimming sunder steatlike
forklearrings, mar troch to biwiizgjen, mei de die, dat is: it
ophalden mei it dwaen fen oanfallen op eltsoar, det wy, nei it
minderweardige dudlik oantsjut to hawwen, ek it bettere en suverder yn
eltsoar restich witte to weardearjen.

Ik bin oertsjuge, det Jy de oprjochtens fen myn winsk, twisken us
beiden ta oerienstimrning to kommen, foldwaende bitrouwe, om de
underhanneling net of to brekken en my op dit skriuwen to anderjen.
                                                     (w. t.) D. KALMA.

III. Oan ’e hear D. Kalma, Ljouwert.

It liket my ta, det jy de bidoeling fen ’e forklearring dy’t ik jo
forsocht hab to dwaen, net goed bigripe. Det kin oan dy forklearring
lizze en sadwaende oan my. Nou foegje der den oan ta:

It boppesteande slacht _allinne_ op ’e wize hwerop ik de dingen _sein_
hab, hjir en der; _net_ op ’e saeklike ynhald fen myn krityk. En it
sprekt ek fensels, det ik frij bliuw om oeral en altyd myn bitinken to
sizzen oer hwet de hear Hof yn saken Frysk oangeande, lit ef docht.”

Ik scil nou ont Woansdeitojoun ta wachtsje. Teffens diel ik jo mei,
det ik op jou brief net yngean kin, foar ’t ik jou forklearring net
hab; krij ik dy, den is de wei iepene om ris bidaerdwei to praten,
togearre; earder net.

En nou moatte Jy _ien fen beiden:_ my to wille weze mei dy
forklearring, ef perfoarst wegerje. It leste kin bygelyks troch alhiel
net to anderjen. Mocht ik wer in skriuwen fen jo krije sunder ’e
forklearring, den haldt myn gedild op. Ik bin wol goed, mar net gek.
                                                    (w. t.) J. J. HOF.

IV. Oan ’e hear J. J. Hof.

Nou ’t ik forklearre haw, det de formule, dy’t Jy foarstelden,
hielendal unoannimmelik wier, hie it op Jou wei lein, dy to wizigjen
op ’e menear, dy’t ik oan ’e han joech en der in forklearring fen Jo
sels tsjin oer to stellen, en is it bjuster unnoazel to bisiikjen, de
earste forklearring troch in taheakke hwet mylder to meitsjen. In bern
kin nei hwet ik Jo skreau, bigripe, dat as ik to witten die yn to
sjen, det myn utering to skerp (!) west hie, en deroan tafoege: „det
soks my moeide,” dit lyk stean scoe mei in opsettelike ljeagen; en dy
yn ’e mule to nimmen wegerje ik perfoast, al scoe de hiele fryske
sprake mei al hjar treast en al hjar rykdom dermei to groune gean. Jou
sizzen „det ik Jo to wille weze moast mei dy forklearring,” wylst Jy
wisten det ik mei it oflizzen derfen unoprjocht en unwier weze moast,
is like immoreel as oant nou ta Jou hiele bistriding fen us biweging
wier, om ’t Jy sels hannelje tsjin better witten yn, en in oar twinge
wolle, al krekt itselde to dwaen.

Ek haget my de toan, hweryn Jou brieven skreaun binne, net bysunder,
om ’t ik deryn in sterk biwiis sjoch det Jy under greate wirden Jou
eigen bisef, det Jy gledwei forslein binne, biskulje wolle, hwerfen in
nuvere oerstjurens it gefal is, dy’t wol hiel dudlik wirdt yn Jou
forklearring „wol goed, mar net gek to wezen”--wirden, dy’t
spitigernoch net fen my biachte wirde kinne.

Ik forsiikje Jo dos minlik, hwet fatsoenliker to wirk to gean en Jo sa
to uterjen, det ik Jou sizzen tsjin ’e hear Sytstra, „det Jy o! sa‘n
lest fen dizze skriuwerij hawn hienen” for wier halde kin en net mear
hoech to leauwen, det dizze hiele underhannelings mei my inkeld in
diplomatyske skynbiweging bitsjutte, om letter der elts amerij wer
klam op to lizzen, det Jy it net binne, dy’t dizze kriich woe.
                                                     (w. t.) D. KALMA.
Emmastrj. 23.

Faeks is it leste brief hjir en der net mear sa mak as myn earste, mar
in unbiskofter en waenwizer skriuwen as de boppe-steande Hof-brieven
moat ik yet under eagen krije. Letter hat men my wol fornijd, det de
hear Hof fen syn krante-skriuwerij hwet oerspannen rekke wier, mar as
it lan der do sa ta lei, hied er mei syn underhannelings mar wachtsje
moatten, oant syn oerstjure simmels wer hwet ta rest kommen wierne.

_Oanteikening by side 30 rigel 23._

In pear foarbylden ut somlike artikels fen ’e hear Hof lit ik folgje,
om soks ta to ljochtsjen, mar net as mei de forklearringe, det ik
maklik tsjien ris safolle ljeagen oanwiis yn „De nije richting yn de
dichtkinst,” sadre it hear ef syn baes, de hear Hepkema, yn syn krante
my derta romte jowt:[15]

Art. I, _a_. Ik forkies net to swijen, oer hwet him den nou einlings
en to’n lesten by us oantsjinne hat as „de nije richting”--Dit scil
slaen op myn maten en my, mar moat unwierheit neamd wirde om ’t der by
us fen in „nije richting” nea gjin praet west hat, noch weze kin; yn
it stik fen kinst wirkje wy fierder, lyk as alle aldere frysk-
persoanlike skriuwers us learden, en yn ’e taelstriid steane wy
allinnich oan op kreftiger aksje en biretter halding. Krekt om oan to
jaen, det wy it forline sa earbiedigje, det der folslein mei to
brekken us unweardich foarkomt, haw ik jimmeroan praet fen „jongfrysk”
en fen „nij-frysk” nea, en de namme „jongfryske biweging”
bitsjut--lear dit fen my, o man fen ’e Gaestmar--in fryske biweging,
dy’t yet _jong_, net ien, dy’t nij of soks sahwet is.

_b_. De skriuwerij, dy’t mei dit artikel ynlet wirdt, scil nei ’t it
de hear Hof taliket, „yn it bilang fen us Fryske skriftenkennisse
weze” alhowol hy sa earlik is hjiroan ta to heakjen „Yn ’e twadde
pleats skriuw ik om my sels, det wol ik wol witte.” Nou liket it al
bysunder nuver, det it droege en net altyd moaije journaliste-
taeltsje, der ’t dizze man him yn uteret, en det hjir bezige wirdt om
de jonge biweging unnoflik to wezen en de baes fen it spil op ’e
troane to bringen, tsjinstich weze scoe oan it bilang fen  us
skriftekennisse--wy wolle den ek mar oannimme, dat de hear Hof dit
net sa slim mient en nimme inkeld notysje fen ’e twadde forklearringe.
Hwent oars scoe hjir wer fen unwierheit praet weze moatte.

_c_. De hear Hof „kin net talitte, det men syn mieningen en
opfettingen yn letterkindige saken oars foarstelt, as se binne, en
soks om it hutsje rom to krijen”. Ek dit scil op my slaen, mar is wer
opsettelike wierheit-fordraeijerij, om ’t ik it yet nea hawn haw oer
syn „letterkindige opfettingen” mar inkeld spriek oer syn
letterkindige „dieden”, det wandieden binne--ik leau dalik det de hear
Hof bisiket om kinst to jaen, mar haw mei syn mieningen en opfettingen
neat to meitsjen, salang soks him op in hopeleaze mannear mislearret.

_d_. Fierders praet it hear derfen det ik yn myn kritiken sunder
wissens weze scoe--my tinkt, hy kin soks wol it beste witte oan de
sefte en goedmoedige toan, der ’t ik him myn leksum op joech--en
biwisset soks hjirmei, det ik earst, de tachtigers bisocht nei to
folgjen, en letteroan sei allinnich fierder to gean op de wei, dy de
aldere fryske skriuwers us wiisden. Ik anderje hjirop, det ik en de
tachtigers en de aldere Friezen beide for in diel biwunderje, det ik
soks dwaen kin om ’t hja beide persoanlike kinst woenen, en easken det
de kinstner him uterje scoe, lyk syn moed him twong, en om ’t hja
beide weardige kinst joegen. Ik winskje inkeld to wezen in Frysk bern
fen ’e greate wrald, en yn forban dermei de wei to sljuchtsjen for in
kinst, jown fen Friezen yn ’e Fryske tael, neffens de bigjinsels en
opfettings, dy’t hildige wirde oer hiel de ierde; ik wol Fryslan
weihelje ut syn isolemint, nei foaren bringe oant it ljocht fen ’e
wrald falt op it fryske antlit, en nea haw ik noch yn myn kritiken,
noch yn myn oar wirk, in oar ideael hilde dien noch in minder weardich
ding, lyk as it neifolgjen fen ’e tachtigers yn Hollan, oanbifellen.
Hy seit fen wol, forjit it plak oan to wizen der ’t ik soks die, en
hat hjirmei in ljeagen utspritsen.

_e_. Oan it ein fen art. I krijt men dit moais to hearren: „Ik nim dos
frij, om mei de hear Kalma syn opstellen net mear as my nedich talykje
mocht to rekkenjen;” d.w.s. der allinnich ut to nimmen, hwet yn syn
kreamme to pas komt, myn wirden to fordraeijen en der byneed in
forkearde utliz oan to jaen--hwent dit is, hwet de hear Kef forstiet
under in sakelike wize fen bistriden.

Art. II. Jierren lang is der fen ’e fryske foaroanmannen oanstien op
krityk yn Frysk, mar nimmen doarst it oan, om ’t men fielde mear as
men wist, det der „in Augias-stalle to himmeljen” wier, en ek de hear
Hof hat meistimme moatten, det de rjuchte moed him derta untbriek--it
is spitich, det hja, nou ’t einlings de krityk kommen is, mar, o
grouwel! him like goed oppenearret tsjin hjar as tsjin W. Dykstra, om
’t hja unpartidich is, hjar earlik ynsjuch forlieze en bigjinne to
eameljen, det de ein der fen wei is. De hear Hof leveret hjiryn in
pronkstik, troch, nei fen myn kritiken raer yn ’e bidelten rekke to
wezen, my mei in sels yn Fryslan nea net oertroeve pedantisme to
forwiten det ik „forspij en forsprek hwa ’t my yn it ljacht stiet en
oars mulk stean bliuwe scil”. Ik wiis op myn ginstige en faek sels
waerme biskogings oer Dr. Schepers, Jiff. Kloosterman, R. Brolsma, Dr.
O. Postma, Bokke Simens, Rixt, Rinke Tolman, R. P. Sybesma en
forklearje ek dizze utering fen opsettelike ljeagen. In eintsje
fierder lez ik:

„Fierder-op hoopje ik to biwizen, det de skerpe skieding dy’t er
twisken persoanlike en folkskinst makket, net fol to halden is.” As de
hear Hof de definysjes lezen hat, dy’t ik fen dizze bigripen yn dit
gefal jown haw, wit er dealiske skoan, det dizze skied ienfaldich in
oare wei is om der klam op to lizzen: det men skriuwe moat ef om
yensels ef om de greate kliber to bifredigjen. It sprekt fensels det
ik lyk as elk soun-tinkend minske der net om tink, kinst of to karren,
der ’t ut bliken docht det de ljeafde for it folk ef for it
folksaerdige in greate ef sels de oerhearskjende eigenskip fen de
siele fen ’e dichter wirden is, lyk as by Klaus Groth, Gezelle, Dr.
Postma. Ik haw der allinnich klam oplein, det men net it folk taprate
mei, net eltsenien nei de mule sprekke, det de kinst to hillich is en
to heech stiet om hiar of to jaen mei effekte-jacht en de greate
kloften to tsjinjen--hwa ’t my yn de skoen skouwe wol, det ik leech
delsjuch op alles hwet bigryplik en ienfaldich is, moat ef in yn-dom
ef in unoprjucht minske weze.

Art. III. fornoeget yen mei it folgjende:

„Yn ’e earste tiden det ik Fryske fersen skreau, makke ik ek ien, der
komme dizze ryglen yn foar:

  Rounom der ’t de bruzjende baren him brochten
    Tofriet en togriedde tiids tosk
  De hope op it lok der ’t er restleas nei stribbe.

Det sjucht der mar conventioneel ut, en ien fen beide, tofriet ef
togniedde, is ek oerstallich. (By my binne se tsjinstridich. K.)
Bruzjende ek, scil der mulk immen sizze, dy’t slim kritysk oanlein
is,--en net to folle op it wetter forkeard hat. Mar det is sa net”. De
goede hear Hof bigrypt net, det immen op in skip, mei yn him de hope
en de tiidstosk wer oan de hope gniedzjend--mei oare wirden in tosk,
det is in stoffelik ding, gniedzjende oan in hope dy’t unstoffelik is,
mei hjar beide yn in siele, dy’t ek unstoffelik is:--Tryntsje,
Tryntsje, hwet in malle kykkast, scoe in aldboer fen myn kinde sizze.

Ik gean mar foart dalik oer ta artikel XXIV:

„De hear Kalma seit nou, mei hwet oare wirden, det de Jongfryske
biweging, hwet de Jongfriezen hjar kinstopfettingen oanbilanget, oars
neat biwiist, as dat einlings en to’n lesten de tinkbylden fen ’e
tachtigers hjar wei nei Fryslan foun habbe.” Yndie hat de hear Kalma
dit sein en hy herhellet it hjir, om ’t it sa treflik in steal jowt
fen ’e sitaet-forfalskerij fen dizze goed-mienende Gaestmarder man
(Telegraaf fen Snein 16 Jan.):

Een derde poging om de zaak van Friesland den Hollanders meer bekend
te maken, en ditmaal een goedgemeende en oprechte, maar ietwat
oppervlakkige, wordt tegenwoordig ondernomen door den heer Tolman, die
met zijn vaak gebrekkige en zeer onzuivere, want aan overmaat van
„dichterlijke taal” lijdende, maar toch opwaarts-strevende sonnetten
in Friesland het vaak moeizaam, maar zeker ontstaan van een nieuwe
periode aankondigde. De omstandigheid, dat hij vertoeft buiten de
grenzen van Friesland, geen deel uitmaakt van eenige Jongfriesche
organisatie, en zeer zeker staat buiten den Frieschen taalstrijd in
den beperkten zin van het woord, verhinderde hem de nieuwste phase der
Friesche beweging anders te beschouwen dan een literaire en
artistieke, wat zij zeker niet is in de eerste plaats. Het zou mij
zelfs smartelijk geweest zijn, zoo er niets anders uit haar gegroeid
was: want wat ware deze beweging dan anders dan een symptoon, dat de
theorieen der tachtigers eerst na vijf-en-dertig lange jaren in
Friesland waren doorgedrongen, zoodat de Friesche literatuur de
Hollandsche zou zijn nagestrompeld als een hinkend paard, wat anders
dan een bewijs, dat eerst na honderd eindelooze jaren de Friezen
begrepen, dat, zou hun taal blijven voortbestaan, zij dienstbaar moest
worden gemaakt aan de beschaving en de ontwikkeling? Hierbij komt, dat
de vorige generatie der Friesche schrijvers, niet zeer eerlijk, maar
wel-overlegd, daar anders hun recht van bestaan verdwenen zou zijn,
steeds de theorie heeft geponeerd, dat het Friesch zou zijn een
volkstaal (W. Dijkstra, Buitenrust Hettema), een gewestelijke taal
(hoed af: het is de heer Cannegieter, die het verzekert). En nu is het
wel zeer duidelijk, dat, zoo deze theorie niet gansch verworpen was,
het eenvoudig absurd zou zijn, aan te dringen op de meest persoonlijke
uiting in een taal, naar gissing gesproken door een 250.000 menschen,
en dan nog dikwijls onhoorbaar onzuiver, en de meest belangrijke
cultureele vraagstukken te gaan behandelen voor zulk een toch steeds
vrij beperkten kring. Zeer zeker is het mogelijk, zich persoonlijke
uiting te denken in een zoo weinig omvangrijk taalgebied, en enkele
schoone gedichten zullen natuurlijk kunnen ontstaan ook in secundaire
talen, ook in dialecten, ook in patois--maar de breede, de geestelijke
kunst, die het poetisch raffinement niet te eenenmale ontberen kan, en
die, zij alleen, een taal komt wijden tot eerbiedwaardig en heilig, ze
zal zich niet vrij kunnen bewegen over zulk een beperkt gebied, maar
na wat troosteloos rondgefladderd te hebben, met gekneusde wieken of
moeten bezwijken, of de wijk nemen naar wijder terreinen. Men heeft in
Holland volkomen gelijk, als men, na gelezen te hebben van het nieuw
letterkundig streven en scheppen in het Noorden, zijn hoofd schudt, en
zegt, dat, hoe sympathiek het ook moge aandoen, toch het dienstbaar
maken van het Friesch aan de bijna internationale kunst, op den duur
een onmogelijkheid zal blijken, evenzeer als het niet aangaat, een
leeuwin te willen sleepen in de mand van een schoothondje. En zoo
wijst dan ook de omstandigheid, dat er in het laatste jaar eenige
lezenswaardige Friesche kritiek-fragmenten ontstonden, en dat er
eenige weinige verzen in het Friesch gedicht werden, die in poetische
kwaliteiten en onmiddellijkheid van uiting de vergelijking met het
beste Hollandsche werk der laatste jaren kunnen doorstaan, _op iets
anders en waardigers dan een niet sterk genoeg af te keuren
dilettantisme, iets, wat voor jaren in het Nederlandsch was vertoond,
nogmaals, ter meerdere stichting van de persoonlijke eigenwaan, te
herhalen in het Friesch, waar ernstige kritische controle geruimen
tijd ontbrak._--

Koart hjirnei dit moais:

„Mar it hat Kalma syn bidoeling fen ’t bigjin of oan west om it de
minsken goed oan it forstan to bringen, det syn tinkbylden for
Fryslan, for de Fryske skriftenkennisse, doch al nij wierne.” De hear
Hof wit like goed as ikke, det soks Kalma syn bidoeling nea net west
hat, det er him nea sa utere, noch ek mar de skyn derfen oannaem, mar
net wier, „’t kwam zoo in ’t rijm te pas.”

Ik krij der genoch fen en wol bislute mei in pear foarbylden fen
Gaestmarske logica:

Art. VIII fynt de binijde lezer hwet ik altyd sein haw: „De kinstner
syn doel is om him to uterjen, oars net”. Art. XXIII forhellet, det de
driuwers fen ’e nije biweging forjitte det de kinst fen in folk _ut
det folk sels_ (en dos net ut de kinstners K.) opbloeije en him
fierder opstoelkje moat, scil se bistean.”--Mei ik hjir yetris myn
forklearring herhelje, det Fryske kinst mei Hollanske geast ek my in
walch is?

Yn Art. XXIV bifynt de Gaestmarder man yn ienen, det ik in gnap
Nederlansk stylist bin--det scil hiel hwet, sok in ginstich oardiel ut
de mule fen sa’n oardielkindich persoan!--en yn in folgjend artikel
docht er to witten, det er net wiis wirde kin ut myn
Telegraaf-artikels.

En hjir in pear stealen fen Gaestmarder proaze:

„Det ik mei oare wirden, de faken ful op but wezende en sadwaende hast
alles ta ier bederf bringende blaumiggen fen tiidlike gemoeds
untheistering by myn ut ‘e gearsetting fen suver fielen en bifinen
optsjerne kritysk oardiel weikeare kin.”

„As ik forlegen wier om folksginst, den reamme ik nou earst det hwet
der nei ’t oerskriuwen fen dizze ryglen (in fers fen Gorter, K.) yn
myn gemoed is, goed of, en joech de lezer hwet der oerbleau, de dreage
molke fen ’e spot.” Myn goede man, ik haw altyd wol witten, det it in
„soepje” mei Jo wier.

„Men wit nou tominsten, hwer ’t ik it rjucht wei hab, om ’e hammer to
underheljen, nou ’t ik bisiikje scil, in mennich spikers mei koppen to
slaen.” Ik haw soarch, det Jan mei de hammer sikerwier in tik op syn
eigen „kop” jown hat.

Wier, man fen ‘e Gaestmar, ik haw it goed mei Jo for, en bilibje
graech yet hwet wille fen Jo: lez net al to folle, hwent it koe Jo
gean as Lessing’s grevinne Orsina, dy fen in protte lezen „leicht
irrsinnig werden kann”, freegje de hear Hepkema ris om in pear moanne
fakansje, en gean ris mei Jins holle under de pomp, in pear kear deis.
Hwa wit, faeks det it helpt.

It wier my noflik, mynhear Hof. Oant sjens!

* * * * *

[10] Hjirut folget, det de hear Hof gjin dichter is: hy dwaelt, en
giet wol forlern.

[11] Frage: hwet wall’t der? Andert: in Klankboarne.

[12] Dit bitsjut: hunne liederen zullen uitgieten geluid-geworden
verlangen.

[13] Syn fonken: miend is de fonken fen ein-foltsaerd.

[14] Hwet loget? It hert, der ’t in klankboarne yn walle.

[15] Fen de XXIV artikels doocht neat buten it bigjin fen nu. XXIII--
In oare frage is. Yn in folgjende brosjure scil ik dit stikje ris mei
greate letters printsje litte, om it for forjit to biwarjen.




Ynhald fen „Ljocht en Skaed”.


Haedstik I.   Twivel  . . . . . . . . . . . S. 3.
   „     II.  Us taelstriid . . . . . . . . „  9.
   „     III. It Alde Selskip . . . . . . . „ 15.
   „     IV.  G. Postma . . . . . . . . . . „ 21.
   „     V.   Spektakel . . . . . . . . . . „ 27.
   „     VI.  Taheakke  . . . . . . . . . . „ 34.
